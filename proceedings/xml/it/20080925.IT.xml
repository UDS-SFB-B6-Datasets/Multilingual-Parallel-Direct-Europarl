<?xml version='1.0' encoding='utf-8'?>
<text id="20080925.IT" lang="it" date="2008-09-25" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussione annuale sui progressi compiuti nello spazio di libertà, sicurezza e giustizia (articoli 2 e 39 TUE) (proposte di risoluzione presentate): vedasi processo verbale"/>
  <section id="creitem3" title="3. Storni di stanziamenti: vedasi processo verbale"/>
  <section id="creitem4" title="4. Pacchetto sociale (seconda parte: assistenza sanitaria transfrontaliera) (discussione)">
    <intervention id="4-008" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca le dichiarazioni del Consiglio e della Commissione sul pacchetto sociale (seconda parte: assistenza sanitaria transfrontaliera).</p>
    </intervention>
    <intervention id="4-009" speaker_id="photo_generic" name="Roselyne Bachelot-Narquin" is_mep="True" mode="spoken">
      <p sl="fr">presidente in carica del Consiglio . − Signor Presidente, signora Commissario, onorevole Bowis, onorevoli correlatori, onorevoli relatori per parere, onorevoli parlamentari, ringrazio il Parlamento europeo per aver accettato di rinviare la nostra seduta di lavoro prevista, in principio, all’inizio di questo mese.</p>
      <p sl="fr">Come sapete, la presidenza francese attribuisce grande importanza alla concertazione e al dialogo sui testi legislativi. Ritenevo essenziale avere uno scambio di opinioni iniziale con i colleghi ministri in occasione della riunione informale dei ministri tenutasi l’8 e il 9 settembre ad Angers, prima di presentarmi davanti a voi per esporre non la posizione francese, ovviamente, ma la posizione del Consiglio dei 27 ministri della Sanità.</p>
      <p sl="fr">Questo primo scambio di opinioni, così come i primi lavori intrapresi in seno al gruppo di lavoro sulla sanità del Consiglio, non mi permetteranno di rispondere a tutte le vostre domande su un tema così complesso e così ricco, ma certamente la nostra seduta odierna consentirà al commissario in carica per la Sanità di spiegare le principali scelte della Commissione europea e mi permetterà di condividere con voi le prime impressioni del Consiglio.</p>
      <p sl="fr">Il Consiglio è favorevole all’adozione di una direttiva sull’assistenza sanitaria transfrontaliera e sui diritti dei pazienti. E’ inconcepibile che questa materia continui a essere di competenza solamente della Corte di giustizia delle Comunità europee. A mio avviso, e i miei colleghi concordano con me, questa riflessione non deve essere interpretata come una critica nei confronti della Corte di giustizia o delle sue sentenze, che spesso rappresentano un grande passo in avanti per i pazienti. Tuttavia, sarebbe auspicabile che la politica sanitaria europea fosse elaborata dai due colegislatori, ovvero voi e noi, come coronamento di un dialogo politico e di un processo democratico. Il nostro obiettivo comune deve essere la costruzione di un quadro legislativo che possa contribuire alla certezza giuridica.</p>
      <p sl="fr">Secondo punto: ad Angers tutte le delegazioni dei 27 paesi hanno riconosciuto la qualità del lavoro svolto in questi ultimi mesi, concordi nell’affermare che la loro voce è stata ascoltata durante le recenti consultazioni. Per questo, in occasione della riunione informale dei ministri, il commissario Vassiliou ha ricevuto calorosi ringraziamenti. In effetti, la presidenza slovena vi avrà certamente informati della grande reticenza del Consiglio rispetto alla versione iniziale del testo, le cui linee principali sono state presentate al Consiglio EPSCO del 19 dicembre 2007. Soltanto una ristretta minoranza di Stati aveva appoggiato questa versione. Del resto, tale ostilità era ampiamente rappresentata anche in Parlamento, come mi hanno confermato i deputati che ho incontrato in occasione delle consultazioni preparatorie con la presidenza francese a Strasburgo, a Bruxelles e a Parigi. Il dialogo politico intrapreso dal commissario Vassiliou fin dal momento in cui ha assunto l’incarico ha incontestabilmente permesso di costruire una buona base per i negoziati in questione, un’azione accolta con favore dal Consiglio.</p>
      <p sl="fr">Terzo punto: quanto al calendario, questa proposta adottata dal Collegio dei commissari il 2 luglio è arrivata troppo tardi perché potessimo prevedere una prima lettura sotto la nostra presidenza, ma faremo avanzare i negoziati in seno al Consiglio il più possibile, aprendo un dialogo politico con il Parlamento europeo. In questa direzione, il gruppo di lavoro sulla sanità pubblica ha già preso in considerazione la direttiva in diverse occasioni e domani si riunirà nuovamente per continuare l’esame del testo, articolo per articolo. Su questo argomento, così come su altre priorità politiche, la Francia farà la sua parte nella troika presidenziale, lavorando a stretto contatto con la Repubblica ceca e la Svezia. Permettetemi di ricordarvi che il tema della sanità europea al servizio dei pazienti è stato una delle priorità del nostro programma comune di diciotto mesi.</p>
      <p sl="fr">Quarto punto: quanto all’ambito di applicazione del progetto di direttiva, da colloqui intercorsi a Parigi il maggio scorso con i deputati della commissione per il mercato interno e la protezione dei consumatori, so che molti di voi sono rammaricati di dover limitare questo testo alla sola mobilità dei pazienti, senza affrontare la questione della mobilità degli operatori sanitari. Essendo stata parlamentare europea al momento del voto sulla relazione dell’onorevole Gebhardt e avendo lasciato il Parlamento proprio alcuni giorni prima della discussione rapporto della relazione dell’onorevole Vergnaud, posso ben comprendere le ragioni di questo dispiacere. L’esclusione dei servizi sanitari dalla direttiva relativa ai servizi nel mercato interno lascia una zona d’ombra che non è interamente coperta dall’attuale progetto di direttiva che affronta soltanto la mobilità dei pazienti. E’ possibile affermare che il progetto di direttiva è legato più alla volontà di integrare e di adattare la giurisprudenza della Corte di giustizia, che non alla volontà di escludere i servizi sanitari dalla direttiva servizi e, quindi, di esprimere la rivendicazione da parte di alcuni parlamentari di uno strumento settoriale specifico per i servizi sanitari. I ministri della Sanità non hanno discusso di questo argomento. Tuttavia, si tratta solamente di questioni di calendario e la necessità di raccogliere il più rapidamente possibile le sfide esistenti nel già molto vasto settore della mobilità dei pazienti spiega la decisione della Commissione europea. E’ certo che una direttiva più ampia, che includesse anche la mobilità degli operatori sanitari, non avrebbe avuto alcuna possibilità di essere adottata prima delle elezioni di giugno prossimo.</p>
      <p sl="fr">Quinto punto: quanto al contenuto del testo, non abbiamo ancora affrontato tutte le disposizioni della proposta. Tuttavia, in questa fase, la presidenza può affermare che il Consiglio considera l’autorizzazione preventiva per le cure ospedaliere una questione fondamentale per gli Stati membri dell’Unione europea. Potremmo anche definire questo punto come la principale preoccupazione dei ministri della Sanità. In occasione della colazione di lavoro sull’argomento, organizzata ad Angers il 9 settembre, i ministri che si sono espressi in materia ritenevano necessario ricercare un migliore equilibrio tra i diritti individuali dei pazienti alla mobilità e la salvaguardia dei poteri nazionali di regolamentazione e pianificazione, a beneficio di tutti.</p>
      <p sl="fr">Questo migliore equilibrio si traduce, nel testo, con la reintroduzione della necessità di un’autorizzazione preventiva per le cure ospedaliere. Non si tratta di rimettere in discussione la giurisprudenza della Corte di giustizia, che ha precisato le modalità di applicazione all’ambito sanitario dei principi di libera circolazione sanciti dal trattato, ma di inserire nel diritto positivo l’equilibrio, già sancito dalla giurisprudenza della Corte, tra la libera circolazione e la capacità di regolamentazione degli Stati. In effetti, la Corte ha distinto i trattamenti ambulatoriali, per i quali il servizio sanitario nazionale a cui si è iscritti non può esigere un’autorizzazione preventiva, dalle cure ospedaliere, per le quali la richiesta di un’autorizzazione preventiva si configura come una misura necessaria e ragionevole.</p>
      <p sl="fr">In un contesto di severe restrizioni di bilancio, con l’invecchiamento della popolazione e il progresso tecnico, gli Stati membri devono poter conservare il pieno controllo delle cure fornite e, soprattutto, della pianificazione delle attività ospedaliere. Come ravvisato dalla Corte stessa, tale pianificazione da un lato è volta a garantire sul territorio nazionale un accesso sufficiente e permanente ad una gamma equilibrata di cure ospedaliere di qualità, dall’altra, si impegna a controllare la spesa e ad evitare, ove possibile, ogni spreco di risorse umane, finanziarie e tecniche.</p>
      <p sl="fr">Vorrei anche sottolineare che la richiesta di autorizzazione preventiva garantisce che le cure transfrontaliere vengano fornite se necessarie dal punto di vista medico, come già riconosciuto dal regolamento per il coordinamento dei sistemi di sicurezza sociale: non si può rifiutare un’autorizzazione qualora il trattamento non sia disponibile in tempi ragionevoli. Non dobbiamo peraltro dimenticare che l’autorizzazione preventiva è anche una misura di tutela per i pazienti, poiché garantisce che i trattamenti ricevuti dai pazienti in un altro Stato membro saranno rimborsati.</p>
      <p sl="fr">Infine, pur attenendoci a quella che riteniamo essere la corretta interpretazione della giurisprudenza della Corte, la direttiva offrirebbe comunque un forte valore aggiunto, chiarendo i diritti dei pazienti, fornendo loro le informazioni necessarie e garantendo un’interpretazione uniforme della giurisprudenza e, quindi, una sua applicazione universale e coerente in tutti gli Stati membri dell’Unione europea.</p>
      <p sl="fr">Vi ringrazio per l’attenzione. Riprenderò la parola alla fine della discussione per rispondere alle vostre domande.</p>
    </intervention>
    <intervention id="4-010" speaker_id="photo_generic" name="Androula Vassiliou" is_mep="True" mode="spoken">
      <p sl="en">membro della Commissione . − Signor Presidente, ho già avuto l’opportunità di discutere a lungo di questa proposta con le diverse figure coinvolte e con i protagonisti del processo decisionale. Ricorderà che ho presentato la proposta alla commissione per l’ambiente e la sanità pubblica al momento dell’adozione da parte del Collegio, creando un proficuo scambio di idee. Ho anche avuto modo di confrontarmi con diversi parlamenti nazionali e, ovviamente, con gli Stati membri, nell’ambito del recente Consiglio informale dei ministri della Sanità ad Angers. E’ un grande piacere per me, adesso, partecipare a questo dibattito e sono impaziente di iniziare la discussione in plenaria con voi, onorevoli deputati. Colgo l’occasione per ringraziare il ministro Bachelot-Narquin per il sostegno e per avermi offerto l’occasione di discutere diffusamente di questo argomento con i ministri.</p>
      <p sl="en">Vorrei contestualizzare la proposta inerente ai diritti dei pazienti. Dopo le numerose discussioni della Corte di giustizia sulla questione del diritto naturale dei cittadini europei, sancito dal trattato, di curarsi in uno Stato membro a loro scelta, e a seguito della specifica richiesta, sia da parte del Consiglio che del Parlamento, di presentare una proposta che regolamentasse questi diritti, nonché dopo la – a parer mio giusta – estrapolazione delle disposizioni in materia di assistenza sanitaria dal progetto di direttiva servizi, la Commissione ha adottato il 2 luglio la proposta sul diritto dei pazienti all’assistenza sanitaria transfrontaliera.</p>
      <p sl="en">Si tratta, senza dubbio, della più importante iniziativa dell’attuale Commissione in materia di sanità. Essa si prefigge di offrire ai pazienti migliori opportunità e l’accesso all’assistenza sanitaria, indipendentemente dal luogo di residenza, nel pieno rispetto delle responsabilità nazionali in materia di organizzazione dell’assistenza sanitaria.</p>
      <p sl="en">L’iniziativa ha tre obiettivi principali: primo, definire i casi in cui i pazienti hanno diritto all’assistenza sanitaria transfrontaliera e al rimborso delle spese e renderla possibile, qualora si tratti della migliore soluzione nel caso specifico; secondo, assicurare un’assistenza sanitaria transfrontaliera sicura e di alta qualità in tutta Europa; terzo, favorire la cooperazione europea fra i diversi sistemi sanitari nazionali.</p>
      <p sl="en">Come ho già detto, essa si basa sulla giurisprudenza della Corte di giustizia. Risponde pienamente alle disposizioni del trattato, da una parte, e alle competenze di ogni Stato membro in materia di organizzazione e prestazione dei servizi sanitari e delle cure mediche, dall’altra.</p>
      <p sl="en">La proposta è strutturata attorno a tre ambiti principali.</p>
      <p sl="en">Innanzi tutto, chiarisce e ribadisce i principi comuni di tutti i sistemi sanitari dell’Unione europea: universalità, equità, accesso a un’assistenza sanitaria di buona qualità e solidarietà. Questa proposta richiama il principio fondamentale sottolineato dal trattato e dalla Corte secondo cui lo Stato membro sul cui territorio viene fornita l’assistenza sanitaria è pienamente responsabile della determinazione delle regole e della conformità a questi principi comuni.</p>
      <p sl="en">Per aiutare gli Stati membri a trasporre questo principio in modo più trasparente, abbiamo proposto di chiarire meglio gli obiettivi in termini di standard di qualità e di sicurezza dell’assistenza sanitaria offerta sul territorio nazionale a pazienti provenienti da altri Stati membri.</p>
      <p sl="en">Abbiamo anche introdotto una misura che garantisca ai pazienti provenienti da altri Stati membri di godere dello stesso trattamento di cui godono i cittadini dello Stato in cui vengono prestate le cure.</p>
      <p sl="en">In secondo luogo, la direttiva specifica i diritti dei pazienti e le relative condizioni per fruire di assistenza sanitaria in un altro Stato membro. Per esempio, per i cittadini che vivono in regioni di confine, potrebbe essere più agevole ricevere prestazioni sanitarie all’estero, piuttosto che affrontare un lungo viaggio per rivolgersi alla più vicina struttura sanitaria nazionale competente.</p>
      <p sl="en">Il valore aggiunto dell’assistenza sanitaria transfrontaliera è altresì evidente per persone che necessitano di trattamenti altamente specializzati, offerti soltanto da un numero ristretto di medici in Europa, come nel caso, per esempio, di malattie rare.</p>
      <p sl="en">In realtà, tuttavia, la maggior parte dei pazienti semplicemente ignora il proprio diritto all’assistenza sanitaria in un altro paese europeo e alla copertura delle relative spese per il trattamento. Tuttavia, anche per chi è a conoscenza di questo diritto, le regole e le procedure sono spesso poco chiare. E’ questo che vogliamo chiarire con questa nuova direttiva: i pazienti avranno tutti le stesse, chiare informazioni e garanzie in materia di assistenza sanitaria transfrontaliera.</p>
      <p sl="en">In sostanza, i pazienti potranno ricevere il trattamento all’estero e, se il trattamento è coperto dal servizio sanitario nazionale di origine,saranno rimborsati per un importo pari al costo dello stesso trattamento, o di uno simile, nel loro paese.</p>
      <p sl="en">Specificheremo, anche, che in certe particolari circostanze gli Stati membri hanno il diritto di fissare limiti alla copertura o al pagamento di cure ospedaliere fornite all’estero con autorizzazione preventiva, se c’è un rischio evidente, anche potenziale, di compromettere il servizio sanitario nazionale.</p>
      <p sl="en">Inoltre, tale direttiva chiarisce la definizione di cure ospedaliere e ambulatoriali, semplificando così le procedure e le condizioni di accesso all’assistenza sanitaria transfrontaliera.</p>
      <p sl="en">In tale contesto, vorrei sottolineare che abbiamo mantenuto la possibilità di estendere il concetto di “cure ospedaliere” anche quelle cure mediche che non necessariamente richiedano il ricovero, ma che, per loro natura, siano costose o che necessitano di infrastrutture complesse per una corretta prestazione.</p>
      <p sl="en">In terzo luogo, la direttiva definisce un nuovo quadro per la cooperazione europea in settori che sono stati definiti cruciali per il futuro e nell’ambito dei quali dobbiamo agire di comune accordo, a livello europeo, per meglio affrontare le sfide future. Tutto questo seguirà i principi che ho menzionato in precedenza, attraverso una cooperazione migliore e più snella, linee guida comuni a livello tecnico e una ricerca sistematica delle buone prassi.</p>
      <p sl="en">Questo quadro offrirà una prospettiva che unisce la competenza, le conoscenze e le abilità mediche, sia per la ricerca medica applicata sia per la diagnosi e il trattamento, al fine di sviluppare, a livello europeo, una migliore collaborazione futura in ambiti come le reti europee di riferimento. In particolare, questo aspetto sarà molto importante nel campo delle malattie rare, della somministrazione di nuove terapie, così come della rapida diffusione di nuove tecnologie sanitarie.</p>
      <p sl="en">Il secondo ambito è la valutazione della tecnologia medica, attraverso la quale i migliori esperti dei diversi Stati membri identificheranno le più efficaci terapie mediche a livello europeo e le diffonderanno, per promuoverne l’uso. Per ciò che riguarda il costo elevato delle nuove terapie, dobbiamo garantire che esse siano scelte e utilizzate nel modo più efficace possibile, poiché le risorse disponibili sono limitate.</p>
      <p sl="en">Il terzo capitolo è rappresentato dall’e-health . In questo ambito è giunto il momento di promuovere sviluppi tecnici che assicurino l’interoperabilità a tutti i livelli e di cercare di rendere l’e-health parte integrante dei servizi sanitari del futuro.</p>
      <p sl="en">Quarto punto: è necessario un approccio più ampio a livello europeo quanto alla raccolta dei dati sanitari relativi all’assistenza sanitaria transfrontaliera, al fine di monitorare meglio gli effetti delle misure proposte e di migliorare il controllo epidemiologico.</p>
      <p sl="en">Infine, abbiamo agevolato il riconoscimento delle prescrizioni mediche in tutti gli Stati membri. Tuttavia, dobbiamo rilevare che le prescrizioni emesse in un altro Stato membro saranno rimborsate dal paese di origine del paziente soltanto se il farmaco è approvato e rimborsabile nel suo paese di origine.</p>
      <p sl="en">Permettetemi di specificare che questa iniziativa non riguarda l’armonizzazione dei servizi sanitari e non vuole cambiare i ruoli nella gestione dell’assistenza sanitaria. Gli Stati membri sono responsabili delle modalità organizzative del proprio sistema di assistenza sanitaria, dei servizi che offrono ai cittadini e della scelta dei trattamenti e dei farmaci a carico del servizio sanitario nazionale, e così continuerà ad essere.</p>
      <p sl="en">Per adesso e per il futuro, con questo progetto di direttiva vogliamo garantire ai pazienti le opportunità e le informazioni necessarie per accedere ai trattamenti più sicuri, più adatti e di maggiore qualità, in qualsiasi parte di Europa essi siano disponibili. Una maggiore cooperazione fra servizi sanitari nazionali creerà anche maggiore solidarietà e maggiore disponibilità di cure mediche.</p>
      <p sl="en">L’obiettivo della proposta di direttiva è tuttavia creare le premesse per una migliore assistenza sanitaria in tutta Europa.</p>
      <p sl="en">La direttiva è già in discussione al Consiglio, come ha detto il ministro Bachelot-Narquin, e spero che la discussione passi rapidamente anche al Parlamento, dove alla fine darà i suoi frutti.</p>
      <a text="(Applausi)"/>
    </intervention>
    <intervention id="4-011" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, conosciamo bene la domanda sulla bocca di tutti: che cosa fa l’Europa per me? Una risposta c’è. L’Europa sta offrendo ai pazienti una nuova opportunità. Questa è una buona notizia, ma dobbiamo essere sicuri che funzioni e lavoreremo insieme – le tre istituzioni e, certamente, in questo Parlamento – affinché questo meccanismo funzioni. Ma esistono delle sentenze della Corte. Non partiamo quindi da zero e dobbiamo prendere in considerazione quelle sentenze.</p>
      <p sl="en">Per farla semplice, quelle sentenze dicono che se il cittadino incontra tempi di attesa troppo lunghi per ricevere un trattamento, ha il diritto di andare in un altro Stato membro per sottoporsi al trattamento e ricevere la fattura a casa, se i costi sono comparabili e il trattamento è normalmente disponibile. Così è chiaro. Quando ho presentato il mio rapporto sulla mobilità del paziente davanti a questo Parlamento, esso fu accolto con ampio favore. Soprattutto, fu detto, questa decisione spetta ai politici, e non ai giuristi.</p>
      <p sl="fr">Signora Ministro, per citare Jean Giraudoux: “Mai poeta ha interpretato la natura così liberamente come un giurista la realtà”.</p>
      <p sl="en">E’ per questo che vogliamo che siano i politici, e non i giuristi, a interpretare questa questione. E’ per questo che vogliamo la certezza giuridica, in modo che tutti sappiano a che punto ci troviamo: i governi, i servizi sanitari, i pazienti e i medici. Ed è per questo che dobbiamo far funzionare il meccanismo, per i pazienti e per i servizi sanitari. Deve essere un’opportunità e non un incubo per i funzionari del servizio sanitario.</p>
      <p sl="en">Quindi abbiamo delle domande, domande per le quali il paziente ha il diritto di avere delle risposte. Ho i requisiti necessari? Se sì, come procedo? Quali sono i controlli che posso fare, dove posso andare e chi potrebbe essere il medico? Quale scelta c’è? Quali sono i requisiti di riservatezza? Che cosa succede se qualcosa va male?</p>
      <p sl="en">Queste sono tutte domande alle quali dobbiamo trovare una risposta. Ci sono poi altri problemi che dobbiamo discutere fra noi, alcuni dei quali sono già stati sollevati.</p>
      <p sl="en">In primo luogo, l’autorizzazione preventiva. La mia impressione è che per il ricovero in ospedale sia giusto avere l’autorizzazione preventiva. La Corte non ha dichiarato questa richiesta sbagliata in sé; ha affermato invece che è sbagliato non concedere l’autorizzazione in determinate condizioni, quindi dobbiamo esaminare questo punto molto attentamente.</p>
      <p sl="en">Dobbiamo anche affrontare la questione delle prescrizioni. Certo, capisco che lo Stato di origine deve poter decidere sulla prescrizione, ma se al paziente viene prescritto un ciclo di farmaci come parte del trattamento sanitario ricevuto in un altro Stato membro e, al ritorno a casa, gli si dice che non può continuare la cura, che cosa fa il paziente? Questa è la tipologia di domande alla quale dobbiamo rispondere.</p>
      <p sl="en">Un’altra questione è il rimborso. Il paziente non vuole essere obbligato a muoversi con le tasche piene di contanti. Deve esserci un modo per ricevere la fattura una volta tornato a casa, ritengo attraverso un ufficio centrale di compensazione.</p>
      <p sl="en">Ma questa è una misura per i pazienti, non per i servizi, che rimandiamo a un altro incontro. Al centro di questa iniziativa ci sono i pazienti, non i giuristi; e tutti i pazienti, non soltanto alcuni.</p>
    </intervention>
    <intervention id="4-014" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, onorevoli colleghi, discutiamo oggi di una proposta che davvero riguarda le persone nell’Unione europea, soprattutto i pazienti. Sono molto grata al commissario per la sua introduzione all’argomento, ma vorrei anche esprimere la mia gratitudine al commissario Kyprianou per tutto il lavoro di base svolto in un momento difficile.</p>
      <p sl="de">Perché definisco quel periodo “difficile”? Perché in molti casi, gli Stati membri sono ancora gli ultimi fossili di questa Unione europea, incastonati nella pietra, incapaci di comprendere che le persone sono il nodo centrale, convinti che il mondo giri attorno a loro e ai loro sistemi. Non è così. Il punto focale sono i pazienti, ovvero l’anello più debole della nostra società, perché sono malati e infermi.</p>
      <p sl="de">Se parliamo di mobilità dei pazienti oggi, consci che si tratti effettivamente di un diritto nel mercato interno e che avremmo dovuto applicarla più di vent’anni fa, dovremmo valutare se è il momento giusto per tenere questa discussione e se gli Stati membri sono al passo con i tempi. Vi informo che non lo sono! Se l’Eurobarometro ci dice, oggi, che il trenta per cento della popolazione dell’Unione europea non è a conoscenza del diritto di poter ottenere un trattamento sanitario fuori dallo Stato di origine, significa che tutti gli Stati membri hanno sbagliato. Non hanno informato le persone dei loro diritti; non hanno comunicato cosa spetta loro per diritto e quali opzioni si presentano ai pazienti.</p>
      <p sl="de">Sì, condivido il punto di vista dell’onorevole Bowis, di altri qui presenti e anche del commissario: gli Stati membri devono certamente mantenere l’autonomia dei loro servizi sanitari nazionali. Non vogliamo interferire in tal senso, ma vogliamo anche assicurarci che i pazienti siano liberi di circolare.</p>
      <p sl="de">In relazione all’autonomia degli Stati membri, riconosco la necessità di poter pianificare il futuro, in particolare quando si parla di cure ospedaliere. Per questo motivo, l’autorizzazione deve essere uno dei principali argomenti di discussione. L’onorevole Bowis ha già evidenziato questo punto.</p>
      <p sl="de">Le reti e i punti di informazione devono garantire che i pazienti sappiano cosa possono fare, ma anche dove sia disponibile il migliore trattamento, se in Germania o a Cipro, cosicché abbiano anche l’opportunità di essere curati.</p>
      <p sl="de">Se riuscissimo a migliorare la qualità dell’assistenza sanitaria e l’accesso dei cittadini all’assistenza vicino casa, sarebbe certamente un risultato straordinario e non ci sarebbe più bisogno di consultare vari centri sanitari. E’ questo ciò che davvero vogliamo.</p>
    </intervention>
    <intervention id="4-015" speaker_id="4501" name="Jules MAATEN" is_mep="True" mode="spoken" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE . – Signor Presidente, Commissario Vassiliou, Ministro Bachelot-Narquin, la scorsa settimana ho partecipato alla presentazione di un nuovo sito web sui diritti dei pazienti in tutte le lingue dell’UE, organizzato dalla mia collega danese del gruppo ALDE, l’onorevole Riis-Jørgensen.</p>
      <p sl="nl">Lì era presente una signora danese che, per poco, avrebbe potuto non esserci. Aveva un cancro al seno e non sarebbe potuta andare da nessuna parte per il sistema danese perché non aveva il numero giusto di tumori. Se avesse avuto cinque tumori, sarebbe stata curata, ma ne aveva sette e non rispondeva ai criteri stabiliti. Quindi, in qualche modo, avrebbe dovuto liberarsi di due tumori prima di farsi aiutare. In breve, una lotta senza fine. Infine ha trovato aiuto in Germania. E’ partita, facendosi prestare il denaro da parenti e da amici, e si è fatta curare in Germania. Adesso non ha più metastasi ed è guarita, per quanto si possa guarire di cancro.</p>
      <p sl="nl">E’ disumano che una persona in queste condizioni debba combattere contro un sistema proprio quando è malato, quando è più debole che mai. Questo vuol dire che il sistema viene prima del paziente. Lo trovo decisamente inaccettabile! Il sistema danese, alla fine, ha pagato gran parte delle cure e tutto è finito bene, ma quello che ha dovuto passare questa donna non è un’eccezione, succede fin troppo spesso.</p>
      <p sl="nl">La proposta della Commissione europea rappresenta quindi un grande passo in avanti per aiutare questi pazienti e il mio gruppo è molto lieto di appoggiarla. Dobbiamo anche essere sicuri che questa discussione non si trasformi in un dibattito ideologico. Non è soltanto un’altra direttiva sull’assistenza sanitaria. Non si tratta delle modalità di riforma della sanità nell’Unione europea. Non si tratta di stabilire se debba esserci o meno un mercato libero dell’assistenza sanitaria. E secondo me non è neanche una vera questione di sussidiarietà. La questione non è se debbano prevalere gli Stati membri o l’Unione europea. No, la questione è se il paziente ne esce vincitore o no, questo è il vero problema. Dovremo sicuramente parlare degli altri aspetti, forse dibattere animatamente degli stessi durante la campagna elettorale ma, secondo me e secondo il mio gruppo, non sono la nostra principale preoccupazione oggi.</p>
      <p sl="nl">Non stiamo cercando di armonizzare la sanità, non è il momento giusto e, probabilmente, non lo si può fare comunque. Tuttavia, dobbiamo imparare a cogliere le opportunità che l’Unione europea ci offre, le economie di scala di cui possiamo beneficiare, in modo che si possa offrire un sostegno specializzato a persone con patologie rare. Questa possibilità esisteva da anni, ovviamente, ma adesso possiamo davvero utilizzarla e dobbiamo farlo.</p>
      <p sl="nl">In conclusione, la settimana scorsa il Parlamento ha tenuto un incontro, guidato dall’onorevole Roth-Behrendt, durante il quale il Forum europeo dei pazienti ha presentato il proprio manifesto. Osservo con piacere che i pazienti si fanno sentire, perché abbiamo bisogno del loro stimolo. Siamo pronti adesso a prendere una decisione democratica, seguendo la pista tracciata dai giuristi. Ma la decisione ora dovrà essere presa dalle persone giuste, ovvero dai rappresentanti del popolo eletti.</p>
    </intervention>
    <intervention id="4-016" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo UEN . – Signor Presidente, è una vergogna non aver avuto l’opportunità di dibattere di questo particolare argomento durante la sessione precedente, quando abbiamo discusso delle due proposte legislative precedenti. Ma, come si suole dire, meglio tardi che mai. Siamo lieti di constatare che le proposte della Commissione si muovono proprio nella direzione auspicata dal Parlamento europeo e che il Parlamento stesso aveva indicato alla Commissione su questo argomento.</p>
      <p sl="pl">Se l’Europa deve essere davvero un’Europa senza confini, questo deve essere valido innanzi tutto per l’assistenza sanitaria. Garantire l’assistenza sanitaria ai residenti dei nostri Stati membri dimostrerà che abbiamo fatto realmente qualcosa per i contribuenti e per gli elettori europei. Dopo tutto, al cittadino medio polacco, ungherese, cipriota, britannico o italiano, più che il trattato di Lisbona, interessa sapere se avrà diritto all’assistenza sanitaria all’estero durante le vacanze o se potrà intraprendere un viaggio per andare a farsi curare in un ospedale altamente specializzato.</p>
      <p sl="pl">Infine, credo che le misure che stiamo discutendo oggi possano davvero migliorare l’assistenza sanitaria per gli stranieri e, al tempo stesso, accrescere l’autorità dell’Unione europea, un’autorità che è stata recentemente scossa da dibattiti ideologici e dal tentativo di imporre ai cittadini comunitari soluzioni istituzionali non gradite.</p>
    </intervention>
    <intervention id="4-017" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE . – Signor Presidente, accolgo con piacere le dichiarazioni avanzate certamente dal Consiglio in merito a questa particolare direttiva, ai suoi limiti e al suo contesto. Come relatrice del Parlamento sull’aggiornamento del coordinamento dei regimi di previdenza sociale, nonché come relatrice del regolamento di applicazione, sono particolarmente interessata a questo punto, perché le questioni relative al rimborso – come viene versato, quali informazioni vengono date, la tempistica, le modalità, ecc. – rientrano nell’ambito di questo particolare regolamento. Penso che quando trattiamo argomenti come l’assistenza sanitaria per persone che si trovano in vacanza all’estero, ma sempre nell’Unione europea, dovremmo ricordarci si fa chiaramente riferimento alla tessera europea di assicurazione malattia e al coordinamento dei regimi di previdenza sociale.</p>
      <p sl="en">La direttiva tenta di riprendere alcuni dei temi che non sono stati necessariamente trattati in quel particolare regolamento, e penso che dobbiamo fare attenzione nel tracciare la linea di separazione. La questione dell’autorizzazione preventiva è certamente un argomento di estrema importanza. Ritengo che debba essere chiaro che non stiamo parlando necessariamente di un diritto assoluto dei pazienti di circolare e di essere curati nell’Unione europea secondo le disposizioni del proprio servizio sanitario nazionale e ricevere da quest’ultimo un rimborso. E’ un diritto qualificato e penso che questo punto debba essere ben chiaro.</p>
      <p sl="en">Ritengo, altresì, si debba fare chiarezza sulle proposte della direttiva: per come l’ho intesa io, saranno rimborsate le cure disponibili nell’ambito del servizio sanitario nazionale, non trattamenti nuovi o diversi, e questo, ancora una volta, qualifica il diritto di cui stiamo parlando nell’ambito di questa particolare direttiva.</p>
      <p sl="en">E’ fuori discussione che l’autorizzazione preventiva debba essere meglio gestita e che non soltanto i pazienti, ma anche le amministrazioni coinvolte, debbano comprendere di cosa si tratti e le modalità per un funzionamento snello che risponda alle necessità mediche. Ecco il criterio indicato dalla Corte: necessità mediche. Le amministrazioni, quindi, devono agire secondo questo criterio, non necessariamente in base ai costi.</p>
      <p sl="en">Ci sono molti lati positivi in questa direttiva e le questioni delle buone prassi, della qualità, della certezza giuridica, dell’attribuzione delle responsabilità sono altrettanto importanti. Come ha affermato l’onorevole Bowis, dobbiamo fare dei passi in avanti su questioni quali, per esempio, la continuazione delle cure o le prescrizioni che potrebbero non essere valide in uno Stato membro in base al servizio sanitario nazionale. Ma dobbiamo anche fare attenzione – e questo vale sia per il regolamento di applicazione dell’883, che per questo – a non aiutare i pazienti semplicemente mettendo i diversi servizi sanitari nazionali uno contro l’altro. Non penso che i sistemi di assistenza sanitaria ne possano trarre simile alcun vantaggio.</p>
      <p sl="en">A nome del mio gruppo, voglio che sia chiaro che l’aumento del volume di assistenza sanitaria transfrontaliera non è un fine in sé. L’onorevole Roth-Behrendt ha affermato che la maggior parte dei pazienti vorrebbe essere curata a casa e avere lì rapidità e qualità nel trattamento; aumentare la quantità dei servizi non è quindi un traguardo. Sono state formulate molte domande sugli effetti del tentativo di aumentare il volume di assistenza sanitaria transfrontaliera; penso sia necessario essere cauti e sono lieta che il dibattito abbia colto questo aspetto.</p>
      <p sl="en">Alcuni sostengono che ciò introdurrà la competizione, farà innalzare gli standard nazionali e che, addirittura, ci sarà bisogno di aprire il mercato per aumentare e incentivare realmente l’assistenza sanitaria transfrontaliera. Tuttavia, questo Parlamento ha espresso la sua posizione in maniera molto chiara: la sanità non è un servizio come l’assicurazione per l’auto. Essa riveste un ruolo molto particolare e gli utenti della sanità non sono semplici consumatori ma persone in stato di necessità, potenzialmente vulnerabili.</p>
      <p sl="en">Molte persone che vedono l’aumento dell’assistenza sanitaria transfrontaliera come un elemento positivo, ci rassicurano anche del fatto che essa copra soltanto il due, tre per cento. Vorrei conoscere le stime per il futuro e quali saranno gli effetti sul 98 per cento delle persone che non si sposta e che, al momento, non intende farlo.</p>
    </intervention>
    <intervention id="4-018" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">a nome de gruppo GUE/NGL . – Signor Presidente, onorevoli colleghi, mi dispiace di non potermi associare all'ottimismo dei colleghi, ma io resto convinto che questa direttiva rischi di non essere per la salute, ma per gli affari; una sorta di direttiva Bolkestein comunque sulla sanità.</p>
      <p sl="it">Il punto che deve essere al centro per l'Europa deve essere quello che ogni cittadino deve avere il diritto di poter essere curato al meglio nel proprio paese, altrimenti dietro il diritto sacrosanto a curarci ovunque, si cela la mancanza di essere curati a casa propria, che non può essere rimandato a questioni di sussidiarietà. E si celano gli interessi di chi vuole speculare sulla salute, magari realizzando un grande affare per le assicurazioni e con costi crescenti per i cittadini e la stessa spesa sanitaria europea.</p>
      <p sl="it">Una direttiva che a mio avviso è sbagliata, perché non guarda all'armonizzazione, all'universalità della prestazione che l'Europa deve garantire, e che non ha alla base il concetto che la salute è un diritto che deve essere garantito da parte del pubblico e non affidato alla capacità di stipulare assicurazioni private. Giustamente i sindacati sono estremamente preoccupati e noi siamo preoccupati con loro.</p>
    </intervention>
    <intervention id="4-019" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signor Presidente, la caratteristica fondamentale di questo pacchetto, relativo a trattamenti ambulatoriali all’estero, è il rimborso del trattamento da parte del paese di provenienza, ma limitatamente a quanto sarebbe costato nel paese di origine. Quindi, ci sono benefici a recarsi in paesi in cui il trattamento sanitario sia meno costoso, purché migliore. I “turisti della salute” dovranno raffrontare i costi nel paese in cui vengono curati e la base di copertura nel loro paese di origine. Sì, le spese del viaggio sono coperte, in ultima analisi, dal paese di origine, ma al livello stabilito da quest'ultimo, lasciando al paziente la spesa per cure supplementari e, probabilmente, le spese di viaggio eccedenti. I più poveri, che non se lo possono permettere, riceveranno livelli di cura più bassi;i ricchi, invece, possono affrontare le spese, ma probabilmente si rivolgerebbero comunque a centri privati. Quanto alle liste di attesa, se l’assistenza sanitaria di un paese è scarsa e costosa, esse non saranno intaccate dai turisti della salute, ma laddove l’assistenza è economica e di buon livello, le liste di attesa potrebbero presto essere eccessivamente affollate. Da questo nasce, quindi, un sistema di assistenza sanitaria a due velocità. Sono queste le cosiddette conseguenze indesiderate?</p>
    </intervention>
    <intervention id="4-020" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, in Europa quattro cittadini su cento si vanno a curare all'estero; a mio giudizio la migrazione sanitaria è comunque termometro di una disfunzione territoriale, di una mancanza di servizi. Per gli italiani che si fanno curare in altri paesi, il servizio sanitario spende circa 40 milioni di euro all'anno, oltre a quanto riguarda ovviamente le assicurazioni private.</p>
      <p sl="it">Vediamo quali sono le ragioni: i lunghissimi tempi di attesa per l'erogazione dei servizi, questo senz'altro! Ne può essere un esempio i 300 giorni che servono per un'operazione alla prostata in Italia o oltre il mese, tante volte richiesto per una TAC. La seconda ragione, ovviamente, sono quelle prestazioni che in Italia sono a pagamento e in altri paesi no, quali ad esempio le cure odontoiatriche e la chirurgia plastica. Una terza ragione – e su questo richiamo l'attenzione di tutti – è anche che si va all'estero per usufruire di tecniche che nel proprio paese sono proibite o parzialmente proibite, come la fecondazione artificiale, oppure che sono assolutamente illegali come il caso dell'acquisto di organo da viventi – è triste l'esempio nell'India, ma tristi esempi ne abbiamo avuti forse anche in alcuni paesi prima della loro adesione all'Unione.</p>
      <p sl="it">Insomma, convince ai viaggi terapeutici la qualità e pure l'economicità dei servizi erogati, ma in tanti casi su questi servizi, a mio giudizio, ci vorrebbe una maggior vigilanza dell'Unione, a garanzia dei consumatori e della parità delle condizioni di concorrenza. Il contesto sociale in cui il servizio viene svolto anche nei paesi di nuova adesione è spesso una commistione di pubblico e privato e, signora Vassiliou, su questo io raccomando oltre ai principi da lei richiamati anche una stretta vigilanza sul rispetto delle norme esistenti che obbligano all'uso di materie prime, alla marcatura CE, ai documenti di conformità, perché bisogna garantire salubrità dei dispositivi medici e dei trattamenti. Non scordiamoci che c'è sempre qualcuno …</p>
      <a text="(Il Presidente interrompe l’oratore)"/>
    </intervention>
    <intervention id="4-021" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="sv">Signor Presidente, signora Commissario, signora Ministro, adesso noi parlamentari europei abbiamo l’occasione per dimostrare ciò che siamo: parlamentari europei. Dimostrare che stiamo dalla parte del trattato e dei diritti che ci conferisce; che stiamo legiferando nel vero interesse del paziente, non per tutelare e sostenere il protezionismo che, a volte, guida le discussioni; che ci impegniamo a trovare un valore aggiunto nella cooperazione, per dare ai nostri pazienti la migliore assistenza sanitaria possibile, ovunque si possa riceverla.</p>
      <p sl="sv">La proposta del commissario Vassiliou rappresenta un buon punto di partenza e deve essere accolta con favore. Dobbiamo completare quello che è stato iniziato e assicurarci che non venga introdotto nessun ostacolo inutile di natura burocratica. Per essere più chiari, ciò vuol dire che gli Stati membri non hanno alcun diritto di impedire la libera circolazione senza motivo. L’autorizzazione preventiva deve essere richiesta soltanto in casi eccezionali, se specificati nell’elenco della Commissione o in caso sussista un rischio di esodo di massa di pazienti che possa compromettere il sistema sanitario del paese. L’obbligo della richiesta di autorizzazione preventiva perché pochi pazienti hanno scelto di farsi curare all’estero è altamente inverosimile. Il punto di partenza è quindi: nessuna autorizzazione preventiva. Qualsiasi altra misura sarebbe contraria al trattato.</p>
      <p sl="sv">Il passo successivo di questo lavoro, volto a creare le condizioni per un’assistenza ottimale, è una corretta applicazione della direttiva. Le persone malate non devono essere costrette ad andare in tribunale per vedere riconosciuti i propri diritti e ottenere la revoca della richiesta ingiustificata di autorizzazione preventiva. La Corte di giustizia si pronuncerà a favore della libertà di circolazione, ma i costi, in termini di denaro e salute per pazienti, che devono cercare ogni volta la tutela dei propri diritti, sono troppo alti! Spero veramente che si possa evitare questa situazione e invito i colleghi parlamentari e la presidente in carica oggi ad aiutarci. Sono abbastanza convinta di avere anche l’aiuto del nostro commissario .</p>
    </intervention>
    <intervention id="4-022" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, Ministro Bachelot-Narquin, signora Commissario, onorevoli colleghi, in seguito alla mia relazione di iniziativa sui servizi sanitari adottata dal Parlamento il 23 maggio 2007, la Commissione, nell’ambito del pacchetto sociale, propone una direttiva che mira unicamente ai diritti dei pazienti all’assistenza sanitaria transfrontaliera.</p>
      <p sl="fr">Pertanto, mi rammarico della scarsa ambizione di questo testo, che non prende in considerazione le sfide interne da risolvere per lottare contro le disuguaglianze crescenti nel settore della sanità, come l’invecchiamento demografico, le disparità sociali, le segregazioni geografiche e i problemi di demografia medica. Su un argomento così fondamentale per i cittadini dell’Unione europea, il Consiglio e il Parlamento non possono semplicemente codificare le sentenze della Corte di giustizia. Dobbiamo trovare un equilibrio che tuteli sia i diritti dei pazienti – che non sono semplici consumatori – all’assistenza sanitaria transfrontaliera, sia un accesso egualitario a cure di qualità, fornite secondo un principio di solidarietà e che assicurino coesione sociale e territoriale, nel rispetto del principio di sussidiarietà. Rimane ancora una zona d’ombra preoccupante su definizioni quali autorizzazione preventiva o cure ospedaliere. Dobbiamo chiarire questi punti, in modo da non spianare la strada a discriminazioni che diano vita a un sistema sanitario a due velocità sul territorio europeo, anziché creare valore aggiunto in Europa.</p>
      <p sl="fr">La salute non ha prezzo, ma ha un costo. La direttiva riafferma, a ragione, sia il principio di sussidiarietà, sia una maggiore collaborazione per avvicinare le reti di ricerca medica e i centri di informazione per i pazienti, dall’altra.</p>
      <p sl="fr">La discussione è aperta e dovrà essere approfondita, proficua, non affrettata, condivisa da tutti i protagonisti coinvolti, con l’obiettivo di costruire un vero modello sociale europeo.</p>
    </intervention>
    <intervention id="4-023" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, perché un paziente dovrebbe perdere la vista nell’attesa di un’operazione di cataratta nel Regno Unito, per esempio, se può farla in un altro Stato membro? E perché una persona dovrebbe aspettare, soffrendo, un’operazione all’anca e non poter trarre beneficio dall’assenza di liste d’attesa in alcuni Stati membri, a volte a un costo inferiore rispetto al paese d’origine? E perché alcuni cardiopatici devono aspettare mesi per un intervento di disostruzione delle arterie, quando si può evitare l’attesa?</p>
      <p sl="en">Se un medico prescrive una cura che non si può ricevere nel proprio paese, è necessario un quadro giuridico che assicuri che la si possa cercare altrove. Troppo spesso sono le persone più povere a subire discriminazioni e disparità nell’accesso all’assistenza sanitaria. Per questo motivo dobbiamo garantire che gli Stati membri autorizzino il trattamento sanitario in un altro paese prima del trattamento stesso. L’assistenza sanitaria transfrontaliera non deve essere riservata soltanto a coloro che possono permettersela.</p>
      <p sl="en">Al contempo, questa nuova direttiva non deve compromettere gli standard sanitari per coloro che scelgono di restare nel proprio paese. Dobbiamo anche assicurarci che si attivino delle misure di salvaguardia che mettano al primo posto i diritti e la sicurezza dei pazienti. Per questa ragione è fondamentale sviluppare un meccanismo che permetta al paese di origine e al paese in cui il paziente viene curato di condividere i dati degli assistiti.</p>
      <p sl="en">Al di là di questo, dobbiamo sviluppare un sistema di compensazione per pazienti che subiscano danni evitabili durante il trattamento in un altro Stato membro. In merito alla condivisione delle buone prassi, sono favorevole all’articolo 15 del progetto di direttiva, che invoca un sistema di reti europee di riferimento. Tali centri di eccellenza potrebbero rivelarsi una soluzione utile per condividere conoscenza, formazione e informazioni. Troppo spesso ci occupiamo delle infezioni contratte durante i ricoveri ospedalieri o delle linee guida per la prevenzione del cancro. La risposta esiste già ed è da tempo che abbiamo iniziato ad imparare gli uni dagli altri in modo più efficace.</p>
    </intervention>
    <intervention id="4-024" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, oggi le principali sfide in ambito sanitario sono il miglioramento della salute delle persone anziane, il trattamento delle malattie geriatriche conseguente all’invecchiamento della popolazione, l’accesso universale ad un’adeguata assistenza sanitaria, assicurare la stabilità finanziaria dei servizi sanitari nazionali, riservare un’attenzione particolare all’accesso alle cure per i disabili, per i bambini, per gli anziani e per le famiglie più povere, garantire i diritti dei pazienti nell’assistenza sanitaria transfrontaliera, mettere a punto un’interoperabilità elettronica transfrontaliera per i dati medici e assicurare, al tempo stesso, la protezione dei dati personali e buone condizioni di lavoro per gli operatori del settore sanitario.</p>
      <p sl="pl">Le misure concrete proposte nel pacchetto sociale per far fronte a queste sfide, come la preparazione di una dichiarazione riguardante la necessità di far fronte ai bisogni della popolazione più anziana, o la redazione di un libro verde sul problema degli operatori del settore sanitario, ci lasciano sperare che tutto ciò non resterà soltanto un desiderio. Sono lieta di vedere che si sia prestata molta attenzione all’assistenza sanitaria transfrontaliera, argomento molto importante in quest’epoca di crescenti migrazioni.</p>
      <a text="(Il Presidente interrompe l’oratore)"/>
    </intervention>
    <intervention id="4-025" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Signor Presidente, la direttiva stabilisce che l’Unione europea avrà maggior potere in materia di assistenza sanitaria ed io sono contraria all’apertura di questo settore alla legislazione europea. L’assistenza sanitaria è e deve restare una prerogativa nazionale. L’idea che i pazienti inizino una forma di “turismo della salute” è una prioritizzazione sbagliata delle nostre risorse comuni in materia di assistenza sanitaria. Il nuovo fondamentale principio, in base al quale avremmo diritto a curarci in un altro paese europeo senza autorizzazione preventiva, apre una corsia privilegiata al trattamento per le persone giovani, con padronanza delle lingue e relativamente in salute, e presenta dei rischi di distrazione dei fondi destinati a coloro che necessitano di maggiore assistenza, come i nostri anziani e gli invalidi. Ovviamente, ognuno dovrebbe avere il diritto, se è malato, di farsi curare in un altro paese europeo, ma questo diritto esiste già, senza bisogno di nuove leggi europee nel settore. L’assistenza sanitaria resta un settore della politica nazionale.</p>
    </intervention>
    <intervention id="4-026" speaker_id="40817" name="Hanne DAHL" is_mep="True" mode="spoken" nationality="Denmark" birth_date="30-08-1970" birth_place="Åalborg" p_group="Independence/Democracy Group" m_state="DK">
      <p sl="da">Signor Presidente, tutti speriamo nelle cure migliori e più rapide, se ci ammaliamo seriamente, ma non voglio vedere un altro modello americano, in cui i cittadini benestanti ricevono il miglior trattamento, mentre alle persone più vulnerabili spetta una cura di serie B, se sono fortunati. Se non sono fortunati, neanche quella. Pertanto, dobbiamo fissare dei principi di base. Dovrebbe esserci un accesso libero ed egualitario ai servizi di assistenza sanitaria per tutti e le persone dovrebbero essere curate in sequenza, a seconda delle necessità. Ciò vuol dire che un’autorità pubblica deve vigilare per garantire che un operatore sanitario dia il giusto significato a “sequenza” e “necessità”. Il paziente più malato, e non il più ricco, deve essere curato per primo. Un passo avanti verso un accesso libero ed egualitario ai servizi di assistenza sanitaria sarebbe il controllo dei contributi pubblici versati per cure in ospedali privati e i crediti d’imposta per assicurazioni sanitarie private. La legislazione dell’Unione europea non deve essere orientata verso una scuola di pensiero ideologica, basata sul mercato interno, ma deve mirare a un sistema flessibile in Europa, che garantisca diritti minimi a tutti i cittadini per quanto riguarda le cure sanitarie.</p>
    </intervention>
    <intervention id="4-027" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">La direttiva sull’applicazione dei diritti dei pazienti nell’assistenza sanitaria transfrontaliera cerca di risolvere un grave problema.</p>
      <p sl="sk">Il problema risiede nel conflitto tra la sussidiarietà dei sistemi di assistenza sanitaria e il diritto alla libera circolazione dei cittadini dell’Unione europea, ma anche il loro fondamentale diritto di accesso ai servizi sanitari. La libera circolazione è un diritto di tutti i cittadini degli Stati membri e la salute si sposta con loro. Se un cittadino non ha accesso ai servizi sanitari, vedrebbe seriamente compromesso il proprio diritto di libera circolazione. Un’uguaglianza totale dei servizi è impossibile, a causa delle differenze nazionali nelle tasse pagate dai cittadini a copertura del servizio sanitario nazionale e nel livello dei servizi prestati.</p>
      <p sl="sk">Benché molti politici siano preoccupati dalla nascita di un turismo sanitario, soprattutto dall’Europa orientale, queste paure sono infondate. Per un paziente è molto importante stare vicino alla famiglia e non avere ostacoli linguistici. La relazione tra medico e paziente è molto particolare. Il successo di una cura, in parte, dipende dalla fiducia del paziente nel medico o nella struttura sanitaria. La volontà di un paziente di spostarsi all’estero per farsi curare dipende dalla gravità della malattia. In caso di cure salvavita o in presenza di una malattia molto grave, non ci sono ostacoli che tengano.</p>
      <p sl="sk">Penso sia meglio che questi problemi siano affrontati dal Parlamento europeo, piuttosto che dalla Corte di giustizia europea. E’ triste constatare che, benché siamo rappresentanti dei cittadini, abbiamo più difficoltà a decidere rispetto alla Corte di giustizia che, in ogni caso, ha dato finora ragione al paziente.</p>
      <p sl="sk">Vorrei ricordare un ultimo aspetto, in conclusione. Molti miei colleghi parlano di ricchi e poveri. Per me, medico, esiste soltanto il paziente, non mi interessa se possiede una Ferrari o se è un senzatetto.</p>
    </intervention>
    <intervention id="4-028" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signor Presidente, per cominciare, mi permetta di esprimere la mia gioia nel vedere la nostra collega di un tempo, il ministro Bachelot-Narquin, qui con noi oggi e sentirle dire, ancora una volta, che il cittadino europeo è importantissimo. Questo atto legislativo riflette questa enfasi. I miei complimenti vanno anche al commissario Vassiliou che ha esplorato questo difficile argomento della legislazione.</p>
      <p sl="nl">Con questo atto legislativo noi, Parlamento europeo, Commissione europea e Consiglio, stiamo davvero facendo qualcosa per le persone. La direttiva garantisce tutela giuridica alla mobilità e, al tempo stesso, fornisce una base legale per le iniziative in atto nell’ambito dell’assistenza sanitaria transfrontaliera.</p>
      <p sl="nl">Ma, raffrontando questa direttiva con le versioni precedenti alle quali si contrappone, mi accorgo che l’attenzione adesso è focalizzata più sulla mobilità del paziente e meno sui servizi sanitari, e questo per accontentare gli Stati membri. Ho qualche critica da muovere su questo punto. Le regioni di confine che hanno già intrapreso alcune buone iniziative sull’assistenza sanitaria transfrontaliera – per esempio l’accordo di cooperazione fra due enti come la Universitätsklinikum Aachen di Aquisgrana e la Academisch Ziekenhuis Maastricht nella mia provincia di Limburg che, come parte dell’euroregione Mosa-Reno, vorrebbe essere un’area pilota – stanno diventando troppo dipendenti dalla sola mobilità e, pertanto, alla mercé di assicuratori, o della buona o cattiva volontà delle autorità nazionali, perché i servizi non hanno più la centralità del passato. Dovremmo valutare con attenzione l’articolo 13 e decidere il modo per far collaborare di più fra loro le regioni. E, per rimanere in argomento, signora Commissario, mi permetta di sottolineare che noi dell’euroregione Mosa-Reno siamo davvero lieti di essere un’area pilota.</p>
      <p sl="nl">Un secondo punto è il coinvolgimento del paziente nella creazione di punti di contatto nazionali. L’onorevole Schmidt in Germania ha intrapreso un’eccellente iniziativa in merito e dovremmo analizzare come collegare in modo più stretto questo aspetto ai nostri più ampi progetti.</p>
      <p sl="nl">Un altro aspetto è il seguente: “un elenco delle cure che, pur non comportando il ricovero per la notte, sono assimilabili alle cure ospedaliere”. Qui si legge l’obiettivo di escludere alcune voci dalla direttiva. Anche questo richiede un’attenta analisi, in quanto non possiamo avere una situazione in cui un’interpretazione eccessivamente rigorosa di questo elenco escluda le iniziative di cooperazione che ho appena menzionato. E’ molto importante sapere che una collaborazione efficace rende le cliniche di eccellenza più economiche, e non più costose, nonché più accessibili all’utenza. Alla fine, questi sono i nostri obiettivi.</p>
    </intervention>
    <intervention id="4-029" speaker_id="1938" name="Anne VAN LANCKER" is_mep="True" mode="spoken" nationality="Belgium" birth_date="04-03-1954" birth_place="Temse" p_group="Socialist Group in the European Parliament" m_state="BE">
      <p sl="nl">Signor Presidente, Commissario Vassiliou, Ministro Bachelot-Narquin, l’Europa ha l’importante dovere di garantire a tutti un’assistenza sanitaria accessibile e di alta qualità, possibilmente vicino casa, o all’estero, se necessario. Pertanto, sono molto grata a lei, signora Commissario, per la sua iniziativa che senza dubbio ha molti aspetti positivi quanto alle garanzie di qualità e di sicurezza, all’informazione dei pazienti, ad una maggiore cooperazione europea, all’e-health , alle reti di riferimento e così via.</p>
      <p sl="nl">Sono altresì d’accordo con lei, signora Ministro, quando dice che non è bene lasciare le decisioni sulla mobilità dei pazienti alla Corte di giustizia e che vi è un’esigenza legislativa su questo punto. Concordo anche con l’invito dei colleghi,onorevole Bowis e onorevole Lambert, a pensare, forse, ad un miglior equilibrio sulla questione dell’autorizzazione preventiva alla mobilità del paziente, perché questa autorizzazione è uno strumento importante della politica e della programmazione degli Stati membri.</p>
      <p sl="nl">Qualche altra questione resta, signora Commissario, circa le tasse da imporre e i meccanismi per impedire che la mobilità dei pazienti generi liste d’attesa in alcuni paesi. Ma sono sicura, onorevoli colleghi, che queste siano questioni e preoccupazioni che potremo risolvere nel prosieguo del dibattito su questa direttiva.</p>
      <p sl="nl">Ancora una volta, grazie, signora Commissario, per la sua iniziativa. E, signora Ministro, siamo impazienti di poter collaborare con lei.</p>
    </intervention>
    <intervention id="4-030" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, all’inizio di quest’anno ho condotto alcune riunioni di consultazione nella mia circoscrizione circa la politica europea sui problemi sociali, che sono state poi integrate nella consultazione della Commissione sull’inventario della realtà sociale.</p>
      <p sl="en">Mi è parso evidente che i cittadini sono molto interessati ad un maggiore coinvolgimento dell’Unione europea nella politica sociale, che certamente include la mobilità dei pazienti. In effetti, la richiesta di un’Europa più sociale fu rafforzata durante la campagna per il trattato di Lisbona e questa risposta della Commissione, benché non pienamente rispondente alle preoccupazioni dei cittadini, è tempestiva ed è un passo avanti nella giusta direzione.</p>
      <p sl="en">Ovviamente, sono favorevole alle proposte sulla mobilità dei pazienti, ma sono anche d’accordo con alcuni oratori che mi hanno preceduta sul fatto che molti punti debbano ancora essere chiariti, in particolare per quanto riguarda l’autorizzazione preventiva.</p>
      <p sl="en">Tuttavia, il traguardo finale è che il paziente deve essere al centro di ogni politica e non deve avere preoccupazioni circa i costi, la sicurezza e la qualità.</p>
      <p sl="en">Nel frattempo, i pazienti devono essere pienamente informati dei loro diritti, poiché l’incertezza giuridica va sempre a svantaggio degli individui che non hanno molte risorse personali.</p>
      <p sl="en">Infine, la presidenza francese ha fatto riferimento alla delusione di alcuni dovuta al fatto che la mobilità degli operatori sanitari non è stata trattata. Io sono una di queste persone. Se vogliamo mettere i pazienti al centro di ogni politica, la sicurezza dei pazienti è essenziale; dobbiamo quindi fissare, in Europa, dei sistemi standardizzati di accreditamento per gli operatori sanitari.</p>
    </intervention>
    <intervention id="4-032" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, nell’intervenire in questo dibattito vorrei dire che, dal punto di vista dei nuovi Stati membri, è importante lasciare agli stessi la possibilità di introdurre, a livello nazionale, delle limitazioni all’uso dell’assistenza sanitaria all’estero, principalmente a causa dell’insufficienza di fondi destinati all’assistenza sanitaria in questi paesi. Parimenti, è essenziale applicare il principio che ogni paziente ha diritto al rimborso dei costi fino all’importo che avrebbe speso se avesse fruito del sistema sanitario nazionale nel suo paese, finché le differenze di sviluppo fra i vecchi e i nuovi Stati membri non si siano ridotte in modo significativo.</p>
      <p sl="pl">Infine, vale la pena sottolineare che le soluzioni proposte, in particolare per quanto riguarda l’introduzione della rete europea di riferimento e della rete europea per la valutazione delle tecnologie della salute, ci offrono l’opportunità di elevare gli standard delle cure mediche e di rendere più efficace l’uso delle risorse sanitarie nell’Unione europea.</p>
    </intervention>
    <intervention id="4-033" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, sono certo che sappiate che il motto della prossima presidenza ceca è “Europa senza barriere”. In tale contesto, sono lieto che la Commissione, in collaborazione con la Corte di giustizia europea, sia riuscita a presentare una proposta che infrange una di queste barriere, ovvero quella in materia di prestazioni sanitarie. Sono lieto del fatto che, grazie ai negoziati svolti finora, i cittadini siano più vicini a una soluzione. Essendo un medico, vorrei adottare il prima possibile i documenti necessari, ma suppongo che la materia sia così complessa che sia il caso di seguire il vecchio detto romano di “affrettarsi lentamente”.Al momento, ritengo si debba discutere dei seguenti, fondamentali argomenti: innanzi tutto, siamo tutti concordi nell’affermare che è necessario garantire tutela giuridica ai pazienti che hanno diritto all’assistenza sanitaria sul territorio dell’Unione europea, attenendoci alle sentenze della Corte di giustizia europea; in secondo luogo, non è possibile che la direttiva stabilisca nuove competenze per la Commissione, perché esse non sono fondamentali; terzo, benché l’obiettivo di partenza della direttiva fosse tutelare la libera circolazione dei servizi medici, penso che sia sbagliato che il testo si concentri, primariamente, sulla circolazione dei pazienti che hanno bisogno di cure non urgenti. Un’ulteriore discussione rappresenta un’opportunità non soltanto per la presidenza ceca, ma anche per l’Europa.</p>
    </intervention>
    <intervention id="4-034" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, attendo trepidante la direttiva sull’assistenza sanitaria transfrontaliera ma, al tempo stesso, la temo.</p>
      <p sl="en">La attendo perché conosco moltissime persone sempre più invalide e tante altre che sono morte a causa di una lunga attesa per essere curate in ospedali pubblici irlandesi. Perciò è meravigliosa l’idea che i miei elettori potranno prendere proprie cartelle cliniche e andare all’estero per essere curati rapidamente, senza l’attuale ostacolo del modello E112 per l’autorizzazione preventiva. Lo consiglierò certamente ai miei elettori in grado di viaggiare.</p>
      <p sl="en">Tuttavia, sono anche consapevole del fatto che tutto ciò esacerberà i problemi del sistema sanitario irlandese e temo per coloro che non possono spostarsi e che devono fare affidamento sul nostro servizio sanitario nazionale.</p>
    </intervention>
    <intervention id="4-035" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">Signor Presidente, questo punto riguarda il diritto dell’individuo di farsi curare dove sia disponibile una buona assistenza. La rappresentante del gruppo confederale della Sinistra unitaria europea, l’onorevole Svensson, ha detto poco fa che ciò porterà ad un “turismo della salute”. Vorrei informarla che, quando delle persone malate cercano di curarsi, è perché vivono nel dolore, perché soffrono, perché non stanno bene e hanno bisogno di assistenza. Nulla a che fare con il turismo.</p>
      <p sl="sv">In definitiva, il problema riguarda lo scontro tra il potere della burocrazia e il diritto degli individui, riguarda l’opposizione fra l’uso delle vecchie frontiere come barriera alle persone che cercano assistenza sanitaria e l’apertura dell’Europa di oggi come mezzo, per gli europei, per ottenere la migliore assistenza sanitaria possibile. E’ stato illuminante ascoltare la posizione del gruppo di sinistra, ma, siccome ho di fronte a me il rappresentante del gruppo socialista, l’onorevole Andersson, che parlerà subito dopo di me, sarebbe interessante sentire da lui se condivide l’orientamento dell’onorevole Svensson, per cui le persone in cerca di cure all’estero stiano facendo “turismo della salute”. Anche voi, gruppo socialista, volete, come l’onorevole Svensson, erigere barriere di diverso tipo o lavorerete per garantire che si possa godere della massima apertura, senza che i pazienti debbano chiedere il permesso alle autorità di accedere alle cure? Questa domanda, onorevole Andersson, riguarda l’Europa sociale. Non riguarda come il singolo decisore determina cosa gli altri possano fare, ma come il singolo cittadino possa ottenere le migliori cure. A lei la parola, onorevole Andersson.</p>
    </intervention>
    <intervention id="4-036" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Signor Presidente, signora Commissario, permettetemi di dare il benvenuto al ministro, signora Bachelot-Narquin. Abbiamo lavorato bene insieme in passato e spero che lo stesso accadrà in futuro. Benvenuta al Parlamento. Rispondo in breve, all’onorevole Hökmark: questo non è un dibattito nazionale, non concordo con le opinioni dell’onorevole Svensson, ma preferisco elaborarne di personali.</p>
      <p sl="sv">Accolgo con favore questa direttiva per diversi motivi. Abbiamo bisogno di chiarezza giuridica e penso che sia migliore del precedente progetto di direttiva. Ci sono vantaggi considerevoli, in particolare per le persone che vivono nelle regioni di frontiera, come me. Vorrei inoltre sottolineare che è essenziale mettere in relazione le disposizioni e i diversi sistemi dell’Unione europea, in termini di organizzazione, finanziamento ed altri aspetti simili.</p>
      <p sl="sv">Un aspetto al quale dobbiamo prestare particolare attenzione è l’uguaglianza. Sappiamo che c’è la prioritizzazione nell’assistenza sanitaria, ma è importante che le persone siano tutte trattate in modo equo e che nessuno abbia la precedenza su altri grazie ai suoi mezzi. E’ fondamentale riuscire a combinare questi due aspetti nell’assistenza transfrontaliera. La questione dell’autorizzazione preventiva è altrettanto rilevante e merita una più ampia discussione. Il limite indicato dalla direttiva non è corretto. La distinzione tra trattamenti ambulatoriali e ospedalieri varia enormemente da paese a paese ad anche nel corso del tempo. Dobbiamo trovare altri criteri e spero in una collaborazione. _La nostra commissione dovrebbe occuparsi del finanziamento dei sistemi di previdenza sociale, che fa parte di questo ambito di cooperazione. Confido quindi in una collaborazione con le altre commissioni su questo argomento.</p>
    </intervention>
    <intervention id="4-037" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, la cosa più importante per i pazienti è ricevere cure di qualità, sicure ed economiche e, più spesso di quanto si pensi, i pazienti vogliono essere curati il più vicino possibile a casa. In altre parole, i servizi di assistenza sanitaria nazionali devono essere prestati in modo appropriato.</p>
      <p sl="fi">Questa proposta della Commissione dovrebbe essere, comunque, accolta con favore. E’ importante che cure e trattamenti siano disponibili anche in un altro paese, perché si garantirebbe più libertà di scelta, linee guida e pareri più chiari, rendendo più nitidi anche i problemi in materia di sicurezza e salute. Per i pazienti, quindi, questo sarebbe un aspetto positivo.</p>
      <p sl="fi">Per gli Stati membri questo argomento è leggermente più complicato, perché la direttiva non può funzionare bene finché la previdenza sociale elettronica e i sistemi sanitari degli Stati membri dell’Unione non saranno compatibili. Attualmente non lo sono e l’applicazione di questa direttiva richiederà molto impegno da parte degli Stati membri. Dobbiamo essere certi che quando la direttiva sarà adottata, i dati dei pazienti possano passare da un sistema all’altro, garantendo la protezione dei dati personali e la tutela della sicurezza del paziente. Il paziente è l’elemento più importante.</p>
    </intervention>
    <intervention id="4-038" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">Signor Presidente, la strada per l’inferno è lastricata di buone intenzioni e non c’è bisogno di essere un veggente per prevedere il risultato di questa proposta, nella sua forma attuale. Da una parte ci sarà una squadra di serie A, formata da persone benestanti, istruite e con gli agganci giusti, in generale tutti noi in quest’Aula. Noi potremo saltare le liste d’attesa nel nostro paese di origine e trovare i migliori esperti in Europa, poiché possiamo sostenere il costo dei trattamenti e del viaggio e le altre spese supplementari. Dall’altra parte, ci saranno i poveri e le persone svantaggiate. Potranno mettersi in lista e, quando finalmente arriverà il loro turno, riceveranno le cure che noi, ricchi, non abbiamo voluto. Nelle occasioni speciali, l’Unione europea si presenta come un’alternativa agli Stati Uniti, ma il punto è che l’UE assomiglia sempre di più agli Stati Uniti, anche nel campo della sanità. Il nostro gruppo sostiene un accesso libero ed egualitario alle cure di cui le persone hanno bisogno, quindi respingiamo questa proposta.</p>
    </intervention>
    <intervention id="4-039" speaker_id="23693" name="Alojz PETERLE" is_mep="True" mode="spoken" nationality="Slovenia" birth_date="05-07-1948" birth_place="Čužnja Vas" p_group="Group of the European People's Party (Christian Democrats)" m_state="SI">
      <p sl="sl">Il panorama sociale europeo è cambiato. Siamo di fronte a nuove sfide che richiedono un ammodernamento del modello sociale europeo. Anche il panorama sanitario europeo sta cambiando. I tassi di successo su alcune malattie sono in aumento, così come la spesa per gli attuali sistemi sanitari. Tuttavia, i cittadini incontrano enormi differenze nella qualità dell’assistenza sanitaria, sia tra Stati membri, sia all’interno degli stessi. I tassi di sopravvivenza a un cancro differiscono fino al dieci per cento circa fra gli Stati membri.</p>
      <p sl="sl">Accolgo con piacere l’intenzione della Commissione europea di affrontare da vicino il problema dell’assistenza sanitaria nel quadro di una rinnovata agenda sociale. Tuttavia, al tempo stesso, mi rammarico del fatto che la maggiore attenzione riservata ai diritti legati alla salute dei cittadini sia emersa soltanto in seguito a una sentenza della Corte di giustizia. Parlo da persona che è sopravvissuta a un cancro e che conosce casi di pazienti a cui è stato detto “non possiamo fare più nulla per lei” in un paese, mentre in un altro sono stati curati in modo efficace.</p>
      <p sl="sl">Libertà di circolazione significa possibilità di scegliere. La possibilità di scegliere porta ad una maggiore competizione e, quindi, ad una più alta qualità nonché, ove possibile, a costi meno elevati. Sono certo che la direttiva sulla mobilità dei pazienti ravviverà l’Europa e avrà molti risvolti positivi. Il nostro obiettivo comune è la salute per tutti. La direttiva sull’assistenza sanitaria transfrontaliera senza dubbio significa essere più vicini ai cittadini, che non sono tanto interessati ai dibattiti sulle competenze, quanto alla via più breve per tornare in salute, e, ovviamente a che questa strada sia adeguatamente segnalata.</p>
      <p sl="sl">La politica europea di maggior successo è la politica che i cittadini avvertono nelle proprie tasche, come per la direttiva sul roaming . Nel caso della direttiva sull’assistenza sanitaria transfrontaliera, non ne risentiranno direttamente i portafogli dei cittadini, almeno non inizialmente, ma vi sarà una maggiore scelta allo stesso prezzo. E questa non è una brutta idea, in particolare quando si tratta di salute.</p>
    </intervention>
    <intervention id="4-040" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, signora Ministro, signora Commissario, quando parliamo di Europa sociale, dobbiamo sempre mettere in primo piano le persone e le loro preoccupazioni. Questo significa che dobbiamo avere una priorità assoluta, ovvero far sì che il sistema sanitario offra la migliore cura possibile a livello locale. Questa è la priorità numero uno e la condizione che deve guidare il nostro approccio a questa direttiva.</p>
      <p sl="de">Vi sono però anche molte altre considerazioni da fare, che richiedono soluzioni diverse, sia perché le persone viaggiano o lavorano in altri paesi, sia perché possono avere una malattia rara o, comunque, ricevere cure migliori in un altro paese. Si sente quindi anche la necessità di rimuovere gli ostacoli alla mobilità in casi simili e garantire certezza giuridica. Questa è la seconda priorità.</p>
      <p sl="de">La terza priorità è che dobbiamo sempre tenere presente che, nei trattati europei, la sanità negli Stati membri è di competenza degli Stati membri stessi e questo principio va rispettato. In altre parole, l’organizzazione e il finanziamento dei servizi sanitari nazionali ricadono sotto la responsabilità degli Stati membri e la nostra legislazione non può far nulla per cambiare questa condizione. Non c’è possibilità di scelta; non lo possiamo fare e non abbiamo intenzione di farlo, a meno che non si sia in grado di trovare in futuro un accordo per la creazione di una politica sanitaria comune. Questo sarebbe lo scenario ideale, ma temo che siamo ancora lontani dal fare questo passo.</p>
    </intervention>
    <intervention id="4-041" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, signora Commissario, onorevoli colleghi, noi e i cittadini europei siamo lieti che finalmente inizi una discussione parlamentare su questo punto.</p>
      <p sl="de">Mi rammarico del fatto che le minacce formulate alla Commissione dal gruppo socialista, lo scorso dicembre, abbiano portato dopo diversi mesi ad un punto morto. La proposta è buona e offre un valore aggiunto per i cittadini europei. Vogliamo vedere la creazione politica di una certezza giuridica transfrontaliera, cosicché le persone non debbano più rivolgersi alla Corte di giustizia per veder riconosciuto il diritto fondamentale alla personale libertà di circolazione.</p>
      <p sl="de">Stiamo discutendo una direttiva sulla mobilità dei pazienti, non sui servizi sanitari. Gli Stati membri continuano ad avere la responsabilità primaria della prestazione di cure sanitarie, della loro qualità e del loro finanziamento. Tuttavia, siamo consapevoli di aver bisogno di maggiore cooperazione fra Stati membri in campo sanitario e di un maggior impulso nella ricerca a livello europeo, nei settori chiave delle strutture ospedaliere e dell’offerta.</p>
      <p sl="de">La questione riguarda la libertà di circolazione dei pazienti. Non stiamo discutendo della possibilità di organizzare i sistemi di assistenza sanitaria e i servizi sanitari di alta qualità senza effetti indesiderati; ci stiamo domandando come lo si possa fare. La nostra area di movimento è delimitata da quattro punti cardinali: i diritti dei pazienti, la tutela dei sistemi sanitari, la protezione dei modelli di assicurazione sanitaria e il dovere di garantire la qualità dei servizi sanitari, la sicurezza dei finanziamenti e la certezza giuridica.</p>
      <p sl="de">I pazienti hanno l’interesse legittimo di cercare quello che per loro è il miglior servizio sanitario. Per permettere loro di farlo, abbiamo bisogno di un quadro legislativo e di certezza giuridica. D’altra parte, la maggioranza della popolazione vuole servizi sanitari il più possibile vicini a casa propria. Per quanto riguarda il problema di finanziare il sistema di assistenza sanitaria negli Stati membri, una maggiore mobilità allo stesso costo è la giusta direzione. Per quanto riguarda il problema di garantire la qualità dei servizi sanitari, dovremmo lanciare un dibattito in materia di standard minimi europei, anche in questo campo.</p>
    </intervention>
    <intervention id="4-042" speaker_id="28259" name="Mia DE VITS" is_mep="True" mode="spoken" nationality="Belgium" birth_date="31-03-1950" birth_place="Gooik" p_group="Socialist Group in the European Parliament" m_state="BE">
      <p sl="nl">Signor Presidente, signora Commissario, condivido il parere degli onorevoli colleghi sull’importanza di analizzare finalmente questa proposta. Essa risponde a una necessità, ad una realtà concreta e significa che davvero possiamo fare qualcosa per le persone.</p>
      <p sl="nl">Alcuni deputati asseriscono che soltanto i ricchi saranno in grado di farsi curare all’estero. Dobbiamo accertarci che l’assistenza sanitaria all’estero sia accessibile non soltanto alle persone più abbienti, perché sono in grado di utilizzare la legge per seguire procedure onerose. I pazienti hanno diritto alla chiarezza e alla certezza giuridica e possiamo lavorare su questo punto, è il nostro compito.</p>
      <p sl="nl">La proposta va a netto vantaggio per i cittadini europei. Non è perfetta e ovviamente ci sono alcuni miglioramenti da apportare. Sto pensando alle definizioni di “cure ospedaliere”, “trattamenti ambulatoriali” e così via, e all’individuazione di casi specifici in cui l’autorizzazione preventiva possa essere giustificata. Sono argomenti che dobbiamo sicuramente affrontare.</p>
      <p sl="nl">Pertanto, spero che la nostra discussione sia pacifica e pragmatica e non guidata dalle ideologie. Altri aspetti dovranno essere affrontati dalle legislazioni nazionali, ma non sono assolutamente d’accordo con chi sostiene che questa proposta intacchi la capacità degli Stati membri di organizzare il proprio servizio sanitario nazionale. Penso sia di capitale importanza discutere questa proposta.</p>
    </intervention>
    <intervention id="4-043" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">La responsabilità dei sistemi di assistenza sanitaria nell’Unione europea resta, innanzi tutto, una prerogativa degli Stati membri. La responsabilità dell’organizzazione e della prestazione di servizi medici e sanitari, ai sensi dell’articolo 152 del trattato, è pienamente riconosciuta.</p>
      <p sl="sk">Questa proposta vuole introdurre e garantire un quadro trasparente per la prestazione di assistenza sanitaria transfrontaliera sicura, efficace e di alta qualità sul territorio dell’Unione europea, assicurando, al tempo stesso, un alto livello di tutela della salute e il pieno rispetto del principio di sussidiarietà. Benché approvi pienamente l’intenzione e gli obiettivi stabiliti nella direttiva, vorrei sottolineare alcune lacune della proposta che si possono colmare.</p>
      <p sl="sk">Qualcuno teme che questo tipo di assistenza sanitaria possa mettere sotto eccessiva pressione i sistemi sanitari di alcuni Stati membri. Abbiamo bisogno di una definizione più precisa delle procedure di prestazione delle cure e di rimborso, in caso di ospedalizzazioni ripetute e di danni, così come per il trattamento delle complicazioni mediche. Dobbiamo fissare un termine per il rimborso dei costi sostenuti e, al tempo stesso, affermare chiaramente che questa direttiva non risolverà, e non vuole risolvere, problemi di assistenza sanitaria di lungo termine in strutture dove, in genere, servizi sanitari e servizi sociali si combinano.</p>
      <p sl="sk">La dicitura “un evidente beneficio per il paziente” deve essere specificata. Bisogna considerare, innanzi tutto, gli aspetti medici, non i benefici soggettivi. Quando si parla di “cure ospedaliere” e “trattamenti ambulatoriali”, sarebbe bene specificare anche la dicitura “trattamenti specialistici ambulatoriali”. Inoltre, rimane sempre il problema del metodo di rimborso delle prescrizioni emesse in un altro paese.</p>
      <p sl="sk">Onorevoli deputati, proprio come in altre occasioni in passato, quando abbiamo assistito all’introduzione della libera circolazione, c’erano alcune preoccupazioni. Tuttavia, non le ritengo insormontabili.</p>
    </intervention>
    <intervention id="4-044" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, è stato detto che i servizi sanitari sono un importante pilastro del modello sociale europeo. Per questo sarebbe davvero opportuno che affrontassimo questo tema, con l'obiettivo di assicurare un livello elevato di protezione della salute e garantire ad ognuno un accesso eguale alle cure sanitarie, purtroppo il testo in discussione non sembra andare in questa direzione.</p>
      <p sl="it">Bisogna evitare il rischio di negare alla radice lo scopo per il quale la direttiva deve essere emanata, ossia quello di garantire nell'ambito della libera circolazione il diritto dei cittadini europei a fruire dei servizi sanitari nell'ambito dell'Unione. In realtà il testo può essere percepito come strumento per garantire l'apertura del mercato sanitario a livello comunitario, cosa di ben diversa natura e che rischia sostanzialmente di trasformarsi in un diritto alla salute degli abbienti.</p>
      <p sl="it">Il testo prevede, infatti, esclusivamente il rimborso delle spese da essi anticipato e limitato al costo della prestazione sanitaria comparato a quanto costa nel paese d'origine, omettendo i costi di trasporto e di permanenza nel paese ospitante. Ci sono poi altri punti critici che sono stati oggetto del dibattito, che vanno dall'esigenza di garantire degli standard di servizi a livello comunitario fino alla questione importante dell'informazione.</p>
      <p sl="it">Per queste ragioni, penso sia utile una più approfondita riflessione per cercare insieme di dare ai cittadini europei le risposte che ancora mancano nella direttiva stessa.</p>
    </intervention>
    <intervention id="4-045" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Innanzi tutto, vorrei esprimere il mio favore alla proposta della Commissione sul nuovo pacchetto sociale nella sua interezza. E’ lampante la necessità di ammodernare il modello sociale europeo, nel contesto specifico del XXI secolo e degli obiettivi della strategia di Lisbona riguardanti una crescita economica sostenibile e la prosperità della popolazione.</p>
      <p sl="ro">La direttiva attualmente in discussione è fondamentale nell’applicazione della rinnovata agenda sociale, in particolare nel contesto delle priorità legate alla promozione della mobilità geografica e professionale, nonché ad una vita più lunga e più in salute per i cittadini europei. Spero che le disposizioni della direttiva avvicinino i servizi sanitari alle case dei pazienti, e mi riferisco a tutte le categorie sociali, inclusi gli immigrati, le persone che lavorano all’estero e gli universitari che studiano all’estero.</p>
      <p sl="ro">E’ essenziale che l’assistenza sanitaria metta a disposizione servizi sicuri e di qualità, indipendentemente dal luogo in cui vengono offerti. A tal proposito, vorrei sottolineare la centralità dell’istruzione e della formazione degli operatori europei del settore, così come l’importanza di facilitare la comunicazione e lo scambio delle buone prassi a livello europeo. Data la natura transfrontaliera della direttiva, la formazione professionale deve prevedere la conoscenza delle lingue straniere e delle basi del dialogo interculturale.</p>
      <p sl="ro">Infine, per il successo della direttiva, sono altrettanto indispensabili un’adeguata conoscenza delle tecnologie dell’informazione e della comunicazione e il rafforzamento del cosiddetto settore dell’e-health .</p>
    </intervention>
    <intervention id="4-046" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La prestazione di servizi sanitari è un pilastro del modello sociale europeo e la creazione di un mercato interno per questi servizi non dovrebbe incentivare il “turismo della salute”, a disposizione dei soli pazienti ricchi che conoscono diverse lingue straniere e hanno accesso alle informazioni.</p>
      <p sl="ro">E’ necessario chiarire le condizioni di rimborso e di autorizzazione dell’assistenza sanitaria, nonché il concetto di assistenza sanitaria. Sono preoccupata degli effetti che questa direttiva avrà sui nuovi Stati membri. I cittadini europei non andranno in paesi dove le cure sanitarie sono molto costose, masi rivolgeranno invece a paesi come la Romania, la Bulgaria o la Polonia, determinando un esodo di pazienti dall’Europa occidentale all’Europa orientale.</p>
      <p sl="ro">Benché nei nuovi Stati membri i criteri, chiaramente definiti, di qualità e di sicurezza delle prestazioni sanitarie non si applichino uniformemente a tutti i tipi di trattamento, la richiesta di servizi odontoiatrici nell’Europa orientale è in costante crescita. Ciò comporterà un aumento vertiginoso dei prezzi in questi paesi, dove i cittadini avranno più difficoltà ad accedere all’assistenza sanitaria a causa dei prezzi elevati e del fatto che molte aziende cercheranno clienti disposti a pagare di più.</p>
      <p sl="ro">L’apertura del mercato europeo dei servizi di assistenza sanitaria avrà un forte impatto sul sistema sanitario nell’Europa orientale, che porterà a disuguaglianze. Una maggiore libertà di scelta delle modalità e del luogo di cura è un aspetto positivo, purché tutti i cittadini possano accedere ai servizi sanitari indipendentemente dal loro status sociale.</p>
    </intervention>
    <intervention id="4-047" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’obiettivo del pacchetto sociale dovrebbe essere la garanzia di un accesso universale e egualitario a servizi sanitari di alta qualità per tutti i cittadini europei. In certa misura, questo obiettivo può essere raggiunto attraverso un’appropriata regolamentazione a livello europeo, ma ci sono molti problemi che nascono da soluzioni inefficaci ed errate a livello dei singoli Stati membri. Per questo motivo, la Commissione dovrebbe incoraggiare gli Stati membri a riformare il proprio sistema sanitario nazionale, innanzi tutto attraverso la diffusione delle buone prassi e metodi di finanziamento efficaci.</p>
      <p sl="pl">Una condizione imprescindibile per un’assistenza sanitaria efficiente è la libera circolazione del personale medico fra Stati membri. In tale contesto devo attirare la vostra attenzione sulle limitazioni che incontra il personale infermieristico e ostetrico polacco che aspira a lavorare all’estero. Si tratta di una discriminazione nei confronti dei lavoratori polacchi e di una spudorata violazione dei principi di libertà di circolazione dei lavoratori e di parità di trattamento. Invito la Commissione a porre fine a queste pratiche discriminatorie e a restituire agli infermieri polacchi il diritto di esercitare la loro professione, senza restrizioni, anche in altri paesi dell’Unione europea.</p>
    </intervention>
    <intervention id="4-048" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">La commissione per il mercato interno e la protezione dei consumatori ha intrattenuto intensi dibattiti circa l’assistenza sanitaria transfrontaliera nell’ambito delle discussioni sulla direttiva servizi. Il compromesso fu raggiunto soltanto perché i servizi sanitari erano stati esclusi dagli obiettivi della direttiva a causa della loro particolare natura. Poiché si tratta di un problema complesso, sono lieta di questo dibattito.</p>
      <p sl="sk">Il paziente deve avere a sua disposizione informazioni chiare e comprensibili, anche prima che richieda assistenza sanitaria in un altro Stato membro, in particolare in relazione ai costi, alla possibilità di rimborso da parte dell’assicurazione sanitaria e alla necessità di un’autorizzazione preventiva. Onorevoli colleghi, dobbiamo adottare delle regole a livello europeo, che permettano al paziente di fruire di servizi di assistenza sanitari ovunque in Europa e che non lo rendano vittima del sistema.</p>
    </intervention>
    <intervention id="4-049" speaker_id="2173" name="Arlene McCARTHY" is_mep="True" mode="spoken" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, molti oratori hanno sottolineato il fatto che tutti i pazienti, sia che viaggino o che rimangano a casa, hanno diritto ad un’assistenza sanitaria sicura e di alta qualità. Non dimentichiamo che una delle nostre maggiori sfide demografiche è l’invecchiamento della popolazione, la quale, inevitabilmente, chiederà assistenza sanitaria nel luogo di residenza. Quindi abbiamo bisogno di chiarezza per rispettare sia il diritto dei pazienti ad accedere ai servizi sanitari, sia delle disposizioni del trattato che sanciscono che l’organizzazione dei servizi sanitari, soprattutto il loro finanziamento, è di competenza degli Stati membri. Dobbiamo riconoscere che i 27 Stati hanno diversi sistemi e diverse modalità di finanziamento. Mi rammarico della mancanza di chiarezza della direttiva su questo punto, ma sono certa che i nostri relatori potranno meglio definire questi aspetti. Se si vogliono escludere i giuristi, dobbiamo avere trasparenza, non soltanto per evitare che i pazienti si rivolgano a un tribunale, ma per evitare che lo facciano per problemi derivanti da negligenze nell’assistenza transfrontaliera.</p>
      <p sl="en">Il nostro approccio ha bisogno di più innovazione. Credo che la formula ideale sia accettare la mobilità dei pazienti e invitare gli Stati membri a investire in servizi specifici, non per curare un solo paziente, ma per curare gruppi di pazienti che soffrono della stessa patologia. Potrebbe essere una soluzione più economica e permetterebbe ai pazienti di stare vicino alle famiglie e agli amici.</p>
    </intervention>
    <intervention id="4-050" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, questa direttiva è meravigliosa in teoria, ma potrebbe trasformarsi in un incubo nella pratica. Lo dico perché potrebbe portare al miglioramento dei servizi in alcuni centri, ma a un peggioramento degli stessi in altri. Un esempio: se tutti i pazienti che necessitano un’operazione di neurochirurgia di un paese piccolo come Cipro vanno in Svezia o nel Regno Unito per sottoporsi all’operazione, che cosa succederà alle unità di neurochirurgia di Cipro? Gli standard si abbasseranno inevitabilmente e lo stesso esempio vale per le unità di cardiologia vascolare, di ortopedia, di oncologia e per molte altre. Quindi, dobbiamo essere molto prudenti.</p>
      <p sl="en">Appoggio pienamente questa direttiva, ma dobbiamo essere sicuri di non migliorare le strutture già buone e peggiorare le strutture già carenti. Dobbiamo implementare gli standard sanitari in tutta Europa, nei paesi grandi, come in quelli più piccoli.</p>
    </intervention>
    <intervention id="4-051" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’obiettivo di questa nuova agenda sociale è, fra gli altri, la riduzione degli ostacoli alla mobilità in una società che accetta il principio di uguaglianza e nella quale non dovrebbero esserci barriere per nessuno. La proposta riguardante la direttiva sui diritti dei pazienti all’assistenza sanitaria transfrontaliera è un argomento di fondamentale importanza perché tratta un servizio di cui i cittadini hanno bisogno per poter vivere nel mondo di oggi, in continuo movimento e in cui le persone viaggiano per centinaia di chilometri per partecipare a una riunione. Per questo motivo è molto vitale che ogni cittadino europeo sappia che, se si trova in pericolo di vita, qualcuno lo salverà e proteggerà la sua salute senza regolamentazioni inutili o altri ostacoli. Dobbiamo essere sicuri che ogni cittadino nell’Unione europea sappia che, per accedere ai servizi sanitari urgenti, deve possedere la tessera europea di assicurazione malattia. I pazienti devono sapere che, in caso di urgenza, saranno curati come qualunque altro cittadino del paese in cui si trovano. La qualità, la produttività e, soprattutto, la sicurezza dei pazienti sono argomenti che, per noi, devono essere al primo posto.</p>
    </intervention>
    <intervention id="4-052" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">Signor Presidente, vorrei ringraziare la Commissione per aver presentato questa direttiva. Ritengo imprescindibile offrire ai politici la possibilità di discutere dei diritti dei pazienti, piuttosto che lasciare alla Corte di giustizia il compito di prendere decisioni in un ambito tanto rilevante. A mio parere, i pazienti sono l’elemento centrale e devono stare al centro dell’attenzione. Per questo motivo dobbiamo riflettere anche sull’orientamento da dare alla direttiva, in modo che l’attenzione sul fornire a tutti i pazienti un’assistenza sanitaria di qualità. Pertanto, ritengo sia necessario garantire che la direttiva permetta ai pazienti che rimangono nel loro Stato membro di ricevere cure adeguate. L’autorizzazione preventiva deve quindi essere, a mio parere, la regola, e non l’eccezione.</p>
      <p sl="da">Dobbiamo concentrarci su questo punto. Inoltre, concordo con la collega, onorevole Sârbu, sulla necessità da lei espressa di fare in modo che questa direttiva non crei un divario, in Europa, fra est e ovest, fra nord e sud.</p>
    </intervention>
    <intervention id="4-053" speaker_id="38724" name="Colm BURKE" is_mep="True" mode="spoken" nationality="Ireland" birth_date="17-01-1957" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, accolgo con favore la proposta della Commissione. La domanda che è stata posta è: “Che cosa può fare l’Europa per me?”. Penso che sia importante rendere disponibile l’assistenza sanitaria che non si può avere nel proprio paese di origine. Ho personalmente beneficiato dell’assistenza sanitaria transfrontaliera – ma potevo permettermela – e ritengo che debba essere disponibile per tutti all’interno della Comunità. Il problema comunque è che non dovrebbero esserci ritardi nell’accertarsi della disponibilità del trattamento richiesto. Questo è un punto fondamentale per lo sviluppo di questa politica.</p>
    </intervention>
    <intervention id="4-054" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, credo che ci siano diversi principi su cui concentrarsi relativamente a questo argomento. Il primo è che la salute dei pazienti deve porsi al centro della questione.</p>
      <p sl="en">Non dobbiamo lasciare la questione su questi diritti in mano ai dei tribunali. In quanto legislatori, dobbiamo promulgare una legge in materia.</p>
      <p sl="en">Infine, la competizione fra servizi sanitari nazionali non va incentivata, né deve essere il risultato di questa direttiva. In questo settore, infatti, non si dovrebbe mai incoraggiare la competizione.</p>
    </intervention>
    <intervention id="4-055" speaker_id="39710" name="Petru FILIP" is_mep="True" mode="spoken" nationality="Romania" birth_date="23-01-1955" birth_place="Slobozia" p_group="Group of the European People's Party (Christian Democrats) and European Democrats" m_state="RO">
      <p sl="ro">I nuovi Stati membri stanno conoscendo un livello significativo di emigrazione di lavoratori altamente specializzati del settore sanitario, un fenomeno che sta portando a squilibri gravi. La correzione di questa tendenza richiederà una spesa significativa. E’ necessario che i nuovi Stati membri beneficino dei programmi di finanziamento europei allargati per sviluppare un’assistenza sanitaria flessibile per tutti i pazienti, secondo modalità che siano, in concreto, non discriminatorie.</p>
    </intervention>
    <intervention id="4-056" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">La politica di mobilità europea è una delle politiche più importanti dell’Unione europea, che permette ai cittadini di vivere e di lavorare nei paesi in cui possono godere di un migliore tenore di vita. Tuttavia, la libertà di circolazione è notevolmente limitata da questioni legate alla possibilità di farsi rimborsare il costo delle cure mediche all’estero.</p>
      <p sl="ro">Pertanto, io sono a favore della creazione di un modello europeo di assicurazione sanitaria, riconosciuto da tutti gli Stati membri, che faciliti la cooperazione europea nel settore dell’assistenza sanitaria transfrontaliera. Ciò porterà allo sviluppo di una moderna agenda sociale, che contribuisca a promuovere le opportunità nel campo dell’istruzione e dell’occupazione.</p>
    </intervention>
    <intervention id="4-057" speaker_id="38596" name="Elisabeth MORIN-CHARTIER" is_mep="True" mode="spoken" nationality="France" birth_date="10-10-1947" birth_place="Ceaux-en-Couhé" p_group="Group of the European People's Party (Christian Democrats)" m_state="FR">
      <p sl="fr">Signor Presidente, questo progetto di direttiva segue l’interesse dei pazienti ed è questo approccio umano da parte del commissario e del ministro che accolgo con favore. Apprezzo anche il miglioramento della collaborazione fra Stati membri nel rispetto dei sistemi sanitari nazionali e spero che questa opportunità per gli europei sia amplificata dalla buona informazione di cui hanno bisogno. Efficacia e umanità, ecco ciò che mi piace in questo progetto di direttiva.</p>
    </intervention>
    <intervention id="4-058" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">Signor Presidente, sono orgoglioso che questa direttiva sia stata creata e promossa da due commissari ciprioti, signor Kyprianou e signora Vassiliou. Questa direttiva è corretta e necessaria, e deve essere applicata.</p>
      <p sl="el">Il punto centrale della direttiva è il paziente, che ha diritto alle migliori cure mediche possibili, in particolare quando non possono essere prestate nel paese di origine.</p>
      <p sl="el">Sono state correttamente identificate le difficoltà concrete a cui dobbiamo prestare attenzione, perché le cattive pratiche potrebbero finire per vanificare un progetto che, per altri aspetti, è molto valido.</p>
    </intervention>
    <intervention id="4-059" speaker_id="photo_generic" name="Roselyne Bachelot-Narquin" is_mep="True" mode="spoken">
      <p sl="fr">presidente in carica del Consiglio . − Signor Presidente, signora Commissario, onorevoli parlamentari, permettetemi di iniziare con una nota personale ed esprimere la mia gioia nel ritrovare i colleghi della commissione occupazione e affari sociali, l’onorevole Andersson, presidente della commissione, e gli onorevoli Van Lancker, Oomen-Ruijten, Maštálka ed altri, ai quali rivolgo i miei più cordiali saluti.</p>
      <p sl="fr">A nome del PPE, l’onorevole Bowis ha correttamente contestualizzato il problema ponendo la domanda: “Che cosa fa l’Europa per me?”. Ha sollevato nuovamente la questione dell’Europa di vicinato, ed è stato appoggiato da molti altri, quali l’onorevole Roth-Behrendt, a nome del gruppo socialista, e l’onorevole Maaten per il gruppo ALDE.</p>
      <p sl="fr">Dopo l’onorevole Bowis, molti oratori hanno anche evidenziato che i pazienti vengono prima degli Stati e dei sistemi. Questo è vero, ma non dobbiamo contrapporre i pazienti, gli Stati e i servizi sanitari nazionali perché la destabilizzazione dei servizi sanitari nazionali avrebbe terribili ripercussioni sull’organizzazione dell’assistenza e, segnatamente, sui pazienti che vogliamo proteggere.</p>
      <p sl="fr">Per questo risponderò all’onorevole Roth-Behrendt che la questione non verte sul diritto dei pazienti a circolare nell’Unione europea, perché questo è un diritto evidente, fondamentale. La questione che la direttiva solleva è quella del rimborso, delle condizioni di rimborso, del diritto o meno al rimborso. L’articolo 152 del trattato è chiaro: gli Stati membri sono liberi di organizzare e finanziare l’offerta sanitaria come preferiscono.</p>
      <p sl="fr">Il nodo centrale dell’autorizzazione preventiva è la questione dell’equilibrio, della solidità dei conti dei sistemi nazionali di assistenza e assicurazione sanitaria, soprattutto negli Stati più poveri. La direttiva ci ricorda questa responsabilità e, in nessun caso, potrà essere un mezzo per gli Stati per sottrarsi alle proprie responsabilità.</p>
      <p sl="fr">In pratica, l’onorevole Lambert ha detto che l’assistenza sanitaria transfrontaliera non è un obiettivo in sé e l’onorevole Clark ha sottolineato che, forse, dovremmo far sì che le disposizioni della nuova direttiva non vadano a beneficio solo dei pazienti più ricchi, meglio istruiti e meglio informati, lasciando i malati più poveri a cure inadeguate.</p>
      <p sl="fr">La questione cruciale, comunque, la questione che anima il dibattito e che merita un approfondimento in seno alla Commissione e al Consiglio, è quella dell’autorizzazione preventiva per le cure ospedaliere, perché su questo punto, effettivamente, ci sono i maggiori rischi di deregolamentazione dei sistemi nazionali.</p>
      <p sl="fr">L’onorevole Lambert ha sollevato la questione della compatibilità del progetto di direttiva con il regolamento di coordinamento della sicurezza sociale. La compatibilità di queste due modalità di rimborso è stata ribadita dalla Corte. Dobbiamo quindi assicurarci che i due sistemi siano correttamente strutturati. L’attuale progetto di direttiva dà priorità all’applicazione del regolamento, cosa che sembra ragionevole. Eppure, la libertà di scelta del paziente deve restare applicabile se, per motivi non economici, un paziente preferisce seguire la strada aperta dalla giurisprudenza della Corte.</p>
      <p sl="fr">Qualche onorevole parlamentare, tra cui l’onorevole Vergnaud, si rammarica del fatto che questo testo non contempli le difficoltà incontrate dai pazienti nello spazio europeo e, più precisamente, nel loro Stato di origine. Osservando tutte le problematiche che questo testo dovrebbe risolvere, ci rendiamo conto che la proposta di un testo di più ampio respiro non sarebbe stata la soluzione migliore per dare risposte più efficienti a determinati problemi molto pratici, quali il rimborso delle cure mediche quando si viaggia in Europa per motivi di studio, lavoro o per vacanza.</p>
      <p sl="fr">Allo stesso modo, non si tratta di una direttiva sui servizi sanitari, da accettare o rifiutare. E’ inutile, quindi, sminuirla definendola una sorta di direttiva Bolkestein. Ripeto, non si tratta di una direttiva sui servizi sanitari.</p>
      <p sl="fr">Una volta stabiliti i principi di base, che ho annotato, bisogna che la direttiva ci permetta di preservare una certa modalità di regolamentazione sul rispetto di queste possibilità per il paziente, come già avviene fra Commissione e Consiglio, ma anche fra molti parlamentari su questi banchi. Per quanto riguarda l’autorizzazione preventiva per l’assistenza sanitaria transfrontaliera, gli Stati membri devono continuare ad essere responsabili per le decisioni circa la propria offerta sanitaria.</p>
      <p sl="fr">E’ altresì importante che, se lo Stato che applica delle condizioni di accesso alle cure per motivi di sanità pubblica – penso al sistema del medico curante e al cosiddetto gate-keeping in inglese –, siano comunque garantiti il rispetto e l’applicazione delle condizioni del sistema nazionale per i pazienti che si rivolgono a un servizio sanitario nazionale all’estero.</p>
      <p sl="fr">Evidentemente, questa discussione sulla direttiva non deve essere separata dalla prossima comunicazione della Commissione e dalla proposta di raccomandazione del Consiglio su un’azione comunitaria nel settore delle malattie rare. Credo sia possibile portare avanti queste due discussioni contemporaneamente. Un altro argomento richiamato da numerosi parlamentari, ovvero l’interoperabilità dei sistemi di informazione in ambito sanitario, può ricevere da questa direttiva un contributo sul piano legislativo.</p>
      <p sl="fr">Signora Commissario, onorevoli parlamentari, siamo soltanto all’inizio del nostro dialogo, della discussione su un argomento che abbraccia settori vasti come la protezione dei dati, la trasparenza della parte normativa e l’ambito. Ancora una volta, con una direttiva che offre certezza giuridica, potremmo avanzare verso questa interoperabilità, che non significa unicità ma, semplicemente, armonizzazione e maggiore compatibilità.</p>
      <p sl="fr">Grazie a tutti per i contributi approfonditi e significativi che hanno fatto ampia luce nella discussione.</p>
    </intervention>
    <intervention id="4-060" speaker_id="photo_generic" name="Androula Vassiliou" is_mep="True" mode="spoken">
      <p sl="en">membro della Commissione . − Signor Presidente, è stata una discussione molto interessante.</p>
      <p sl="en">Permettetemi di dire che molto spesso sentiamo la domanda: come possiamo avvicinare i cittadini all’Unione europea?</p>
      <p sl="en">Questo è un esempio di come possiamo far sentire ai cittadini che l’Unione europea sta facendo qualcosa per loro. Con il sistema attuale, ci sono molte disparità. Con il quadro giuridico chiaro offerto dal progetto di direttiva che riguarda i cittadini e molti altri aspetti, cerchiamo di dare un’informazione nitida al cittadino circa i suoi diritti e il modo per esercitarli.</p>
      <p sl="en">E’ vero che ci sono delle preoccupazioni. Ho ascoltato con molta attenzione i vostri timori e sono certa che nel corso della discussione e delle deliberazioni dovremmo, anzi dobbiamo affrontare queste questioni, in modo da raggiungere un risultato finale che vada davvero a beneficio del cittadino.</p>
      <p sl="en">Questa non vuole assolutamente essere una “direttiva Bolkestein due”, non bisogna pensare che sia così. Essa riguarda i diritti dei pazienti e le relative modalità di esercizio.</p>
      <p sl="en">Non stiamo cercando di armonizzare i sistemi sanitari. Gli Stati membri possono continuare a attuare e regolamentare il proprio servizio sanitario nazionale e decidere autonomamente quali benefici offrire ai propri cittadini e fino a che punto.</p>
      <p sl="en">Non stiamo cercando di incentivare il turismo della salute, né stiamo cercando di dare ai cittadini la possibilità di “farsi aggiustare” viso e corpo. Stiamo piuttosto cercando di offrire ai cittadini il diritto di ricevere adeguate cure mediche quando sono malati e ne hanno bisogno.</p>
      <p sl="en">Non ci aspettiamo un esodo di massa di pazienti europei dal loro paese verso un altro Stato membro. Secondo i calcoli e la valutazione d’impatto in nostro possesso, solo una piccola percentuale di cittadini vorrà andare all’estero. Perché? Perché vogliono essere curati vicino ai propri cari, vogliono parlare la propria lingua e rimanere in un ambiente familiare.</p>
      <p sl="en">Vi sono però casi in cui i pazienti necessitano di cure mediche supplementari, che il paese di origine non può offrire. E’ un diritto che offriamo loro: il diritto di essere informati e scegliere autonomamente dove vogliono essere curati.</p>
      <p sl="en">In effetti, siamo stati incoraggiati dalla Corte di giustizia a legiferare. Non possiamo lasciare sempre alla Corte il compiuto di decidere in merito ai diritti dei pazienti, caso per caso. Non solo: quanti cittadini europei possono permettersi un avvocato e di rivolgersi alla Corte di giustizia? Soltanto pochissimi. Dobbiamo offrire soluzioni a tutti i pazienti, dando loro le giuste informazioni e permettendo loro di decidere da soli di cosa hanno bisogno.</p>
      <p sl="en">E’ il momento per tutti noi di lavorare insieme – il Consiglio, la Commissione e i membri del Parlamento – per trovare le migliori soluzioni possibili per i pazienti.</p>
      <a text="(Applausi)"/>
    </intervention>
    <intervention id="4-061" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Grazie, signora Commissario, penso che gli applausi dell’Aula riflettano la soddisfazione del Parlamento.</p>
      <p sl="unknown">Comunico di aver ricevuto sei proposte di risoluzione, ai sensi dell’articolo 103, paragrafo 2 del regolamento, a conclusione di questo dibattito.</p>
      <p sl="unknown">Vi informo che il gruppo PPE/DE ha ritirato la sua proposta di risoluzione.</p>
      <p sl="unknown">La discussione è chiusa.</p>
      <p sl="unknown">La votazione si svolgerà fra qualche minuto.</p>
      <p sl="unknown">Dichiarazioni scritte (articolo 142 del regolamento)</p>
    </intervention>
    <intervention id="4-062" speaker_id="28141" name="Lívia JÁRÓKA" is_mep="True" mode="written" nationality="Hungary" birth_date="06-10-1974" birth_place="Tata" m_state="HU">
      <p sl="en">L’assistenza sanitaria per i rom è stata sistematicamente negata o raramente presa in considerazione in Europa, nonostante l’accesso all’assistenza sanitaria sia un diritto fondamentale per i cittadini europei. La rinnovata agenda sociale sull’assistenza sanitaria transfrontaliera deve affrontare i problemi che i rom incontrano quando non riescono a ottenere cure sanitarie vicino alla loro comunità. La maggior parte dei rom vive nelle periferie dei centri urbani, a chilometri di distanza dalle strutture sanitarie. L’emarginazione dai servizi sanitari si ripercuote sulla speranza di vita dei rom, che nelle stime è di dieci anni più breve rispetto alla media nazionale. La prevenzione e la vaccinazione per le malattie prevalenti nella comunità rom, così come il problema delle emergenze e dei controlli sanitari di routine sono questioni non ancora risolte. Un altro fattore che limita l’accesso dei rom all’assistenza sanitaria è dato dall’assenza di documenti di identità che permetterebbero loro di richiedere assistenza sociale e sanitaria. Con la caduta dei regimi comunisti, molti rom non sono stati riconosciuti, sono stati dimenticati o cancellati dalle liste di cittadinanza nazionali. In ultimo, deve essere affrontato il problema della salute delle donne rom, poiché sono le custodi della comunità rom. Se la Commissione vuole aiutare gli europei a ottenere servizi sanitari in tutta Europa, deve assicurarsi che questo principio sia applicato in modo universale ed equo.</p>
    </intervention>
    <intervention id="4-063" speaker_id="28263" name="Lasse LEHTINEN" is_mep="True" mode="written" nationality="Finland" birth_date="23-01-1947" birth_place="Kotka" p_group="Socialist Group in the European Parliament" m_state="FI">
      <p sl="fi">In un’Europa che funziona correttamente, il paziente deve poter richiedere cure e trattamenti adeguati ovunque essi siano disponibili. Se ci sono liste d’attesa per un intervento al cuore o per la sostituzione dell’anca in un paese, l’accesso al trattamento in un altro paese deve essere possibile senza giungle di leggi protezionistiche. La rimozione delle barriere significa anche un uso migliore delle risorse esistenti. La maggior parte degli interventi contrari alla circolazione dei pazienti e dei servizi fa appello ai peggiori aspetti dell’essere europei, alla xenofobia e alla diffidenza. Un corretto funzionamento dei servizi sanitari, sia pubblici che privati, è parte dello stato sociale, lo stato sociale europeo.</p>
    </intervention>
    <intervention id="4-064" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">L’assistenza sanitaria transfrontaliera è un elemento centrale del pacchetto sociale. Mentre l’Unione europea favoriva la libera circolazione e il diritto di vivere e lavorare in altri paesi europei, si richiedeva urgentemente un chiarimento in merito ai diritti dei pazienti di accedere all’assistenza sanitaria in altri Stati membri.</p>
      <p sl="en">Nonostante le numerose sentenze della Corte di giustizia su questo argomento, i cittadini non sono pienamente consapevoli dei loro diritti. Inoltre, non sono adeguatamente informati dei loro diritti, né delle procedure da seguire per ricevere una cura e per il relativo rimborso.</p>
      <p sl="en">Nell’Irlanda del Nord, sono stati condotti alcuni progetti pilota nelle contee di confine che garantiscono alle persone di beneficiare dei servizi di assistenza sanitaria meglio dislocati. Questi progetti hanno avuto molto successo e sono stati molto apprezzati dalle persone che ne hanno tratto beneficio. A tal proposito, vorrei complimentarmi con la British Medical Association dell’Irlanda del Nord e la Irish Medical Association per l’impegno profuso nella promozione dell’assistenza sanitaria transfrontaliera fra l’Irlanda del Nord e l’Irlanda.</p>
      <p sl="en">Nell’accogliere con favore questo lavoro della Commissione, non posso fare a meno di dire che arriva in ritardo. Ora che l’argomento è stato chiarito e collocato in un quadro giuridico, spero sinceramente nella piena collaborazione degli Stati membri.</p>
    </intervention>
    <intervention id="4-065" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Siamo lieti che il Parlamento europeo abbia escluso i servizi sanitari dalla direttiva servizi generale. L’assistenza sanitaria è, del resto, un settore specifico che richiede un approccio altrettanto specifico.</p>
      <p sl="nl">La premessa fondamentale della proposta, in linea con la relativa giurisprudenza, deve essere che l’organizzazione e il finanziamento dell’assistenza sanitaria ricadano sotto la responsabilità degli Stati membri. Ciò vuol dire che, da una parte, la mobilità dei pazienti non può diventare un diritto assoluto e, dall’altra, che non ci sono scuse per non investire nel proprio sistema sanitario nazionale. Tale premessa implica necessariamente che gli Stati membri devono poter scaricare sul paziente il costo reale. Deve valere il principio della solidarietà, ma anche la possibilità di un trattamento differenziato per chi, attraverso le tasse, ha contribuito al sistema di previdenza sociale del proprio paese e per i pazienti stranieri che, invece, non hanno contribuito.</p>
      <p sl="nl">Ritengo positiva la formulazione di questa direttiva, ma chiunque conosca il settore è consapevole del fatto che rimane ancora molto lavoro da fare. Secondo me la qualità, l’accessibilità e la sostenibilità finanziaria dell’assistenza sanitaria basata su una solidarietà socialmente responsabile restano criteri fondamentali.</p>
    </intervention>
    <intervention id="4-066" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Credo che l’accesso ad un’assistenza sanitaria di qualità sia uno dei valori essenziali di un’Europa sociale. I diritti dei pazienti nell’Unione europea e la cooperazione transfrontaliera fra Stati membri, in questo settore, costituiscono una parte significativa del nuovo pacchetto sociale. I pazienti devono avere accesso a servizi sanitari di qualità in ogni Stato membro e devono avere la possibilità di essere rimborsati con importi pari alla spesa che avrebbero sostenuto nel loro paese. Oggi ci sono differenze significative nell’Unione europea sia per quanto riguarda la qualità dei servizi sanitari, sia per quanto riguarda le somme rimborsabili. Credo che una valutazione del sistema sanitario europeo e della tecnologia medica utilizzata sia necessaria e urgente. Ospedali attrezzati in modo appropriato con la tecnologia necessaria per la diagnosi e la cura delle diverse patologie sono un prerequisito per la prestazione di assistenza sanitaria di qualità. Il personale medico e infermieristico si sposta da uno Stato membro all’altro sia alla ricerca di una migliore retribuzione, sia in base alla disponibilità di strumentazione per le diagnosi e la cura. E’ importante che la direttiva sui diritti dei pazienti includa, nel rispetto delle priorità dell’Unione europea, un elenco minimo di servizi sanitari che devono essere totalmente coperti con le risorse del sistema sanitario nazionale.</p>
    </intervention>
  </section>
  <section id="creitem5" title="5. Benvenuto">
    <intervention id="4-070" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, consentitemi, a nome di tutta l’Assemblea, di porgere il benvenuto ad una delegazione della Knesset guidata dalla signora Amira Dotan.</p>
      <p sl="unknown">Nel quadro dei regolari contatti tra il Parlamento europeo e Israele, durante questa tornata avrà luogo un incontro interparlamentare, il 33° tra le nostre due assemblee.</p>
      <p sl="unknown">Vi chiedo di dare un caldo benvenuto alla signora Amira Dotan e ai membri della sua delegazione, con i quali abbiamo già avuto occasione di dialogare più approfonditamente martedì scorso.</p>
      <p sl="unknown">Vi auguriamo un grande successo e auspichiamo che il vostro lavoro sia contraddistinto dalla volontà di impegno nel dialogo e dal desiderio di comprensione reciproca, condizioni indispensabili per una netta ricerca della pace in Medio Oriente.</p>
      <p sl="unknown">Il Parlamento europeo segue questo processo con grande attenzione ed intende contribuire in modo obiettivo e attivo alla ricerca della pace in Medio Oriente.</p>
      <a text="(Applausi)"/>
    </intervention>
    <intervention id="4-071" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, mi riferisco alla sede di Strasburgo e alla decisione di ritornarvi.</p>
      <p sl="en">Martedì mattina il segretario generale ha inviato una e-mail comunicando che vi torneremo nel mese di ottobre. Mi sembra di capire che non vi è stata votazione o decisione da parte dell’Ufficio di presidenza, e questo è strano.</p>
      <p sl="en">Il signor Rømer non ha menzionato la disponibilità del documento di perizia. Sono venuta a conoscenza, tramite le informazioni fornite dal vicepresidente responsabile per la trasparenza, che il segretario generale aveva informato l’Ufficio di presidenza che avrebbe reso disponibile il documento ai membri di questo Parlamento che lo avessero richiesto nelle esistenti versioni francese e tedesca, senza tuttavia farlo tradurre.</p>
      <p sl="en">Negli ultimi due giorni ho già inviato tre e-mail chiedendo il documento in francese, senza ottenere alcuna risposta. Lo trovo inaccettabile e ora invoco l’articolo 28 del nostro regolamento sulle informazioni sull’attività e l’articolo 96 in materia di trasparenza.</p>
      <p sl="en">Vorrei sapere quali sono i presupposti del nostro rientro a Strasburgo. Ho letto la nota inviata all’Ufficio di presidenza lunedì scorso, ma mi sembra che i lavori riguardino solamente i controsoffitti. Mi chiedo innanzi tutto cosa sappiamo sulle cause del crollo. E’ un problema di progettazione, di materiali, di qualità della costruzione o è correlato all’ispezione dell’edificio? Deve essere uno di questi quattro motivi.</p>
      <p sl="en">In secondo luogo, quali informazioni può fornirci sul resto dell’edificio? Non sappiamo se l’intero edificio sia stato ispezionato. Ci sono materiali difettosi? Corre voce che l’acciaio utilizzato nell’edificio sia lo stesso del tetto dell’aeroporto Charles de Gaulle, che è crollato. E’ vero o no?</p>
      <a text="(Proteste)"/>
      <p sl="en">Ebbene, se non ci dite la verità, le voci si moltiplicheranno.</p>
      <p sl="en">E questo senza pregiudizio per le preoccupazioni riguardo all’eventuale presenza di amianto nell’edificio sollevate dall’onorevole Matsakis, che sta indagando in merito che non ha ricevuto risposta, suppongo.</p>
      <p sl="en">Vorrei sapere, innanzi tutto, perché non mi è stata fornita la relazione, e poi su quali premesse poggia la decisione di tornare a Strasburgo, se l’edificio è realmente sicuro e chi lo ha stabilito.</p>
      <a text="(Applausi)"/>
      <p sl="en">Da parte mia, questo tema non viene trattato come una questione politica, non dovrebbe esserlo, e spero che non lo sia. Se ad agosto qualcuno fosse stato presente all’interno dell’edificio, sarebbe potuto morire, e qualcuno potrebbe perdere la vita se qualcosa non andasse per il verso giusto. Per favore, posso avere delle risposte?</p>
      <a text="(Il Presidente interrompe l’oratore)"/>
    </intervention>
    <intervention id="4-072" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Ludford, se non sbaglio lei è cittadina del Regno Unito, e i cittadini del Regno Unito sono famosi per il loro pragmatismo e sangue freddo. Mi permetto quindi di consigliarle di mantenere la calma. Non vi era motivo di abusare del diritto di formulare domande.</p>
      <p sl="unknown">Stiamo predisponendo una e-mail da inviare a tutti i deputati. I dettagli tecnici saranno riportati in tale comunicazione nelle varie lingue. Abbiate fiducia dell’amministrazione parlamentare! Stiamo facendo quanto necessario. Non c’era alcun bisogno di ammonirci a dire la verità. La nostra attività è sempre improntata all’onestà nell’affrontare qualsiasi materia, inclusa questa, onorevole Ludford.</p>
      <a text="(Applausi)"/>
    </intervention>
    <intervention id="4-073" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, martedì scorso cinque membri di quattro diversi gruppi politici hanno affisso un grande manifesto per pubblicizzare la dichiarazione scritta n. 75. La necessaria autorizzazione era stata rilasciata dal questore competente, l’onorevole Fazakas, prima dell’affissione del manifesto. Qualcuno ha rimosso il manifesto martedì pomeriggio senza informare nessuno degli autori della dichiarazione scritta e ieri il manifesto non si trovava. Oggi abbiamo scoperto che è in custodia presso i servizi di sicurezza. La spiegazione che ci è stata fornita è che era stata adottata una decisione politica al fine di impedire la divulgazione di questa dichiarazione scritta.</p>
      <p sl="de">Da quando l’amministrazione decide cosa è politicamente giusto o sbagliato, soprattutto dopo che il questore competente ha concesso la sua approvazione? Siamo membri democratici di questo Parlamento e abbiamo il diritto di affermare la nostra posizione. Non siete tenuti a condividere il contenuto della dichiarazione, ma la rimozione del manifesto senza averne prima informato gli autori è un errore, è un’irragionevole riduzione dei diritti dei deputati. Le chiedo di commentare l’accaduto.</p>
      <a text="(Applausi)"/>
    </intervention>
    <intervention id="4-074" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Alvaro, dal suo intervento, pienamente legittimo, vengo a conoscenza per la prima volta di tale incidente. Le assicuro che analizzeremo a fondo la questione.</p>
    </intervention>
  </section>
  <section id="creitem6" title="6. Dichiarazione della Presidenza">
    <intervention id="4-076" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, la Conferenza dei presidenti mi ha chiesto di rilasciare una breve dichiarazione relativa alla Giornata europea delle lingue indetta per domani. Lo farò con piacere, ma per favore abbiate un po’ di pazienza, perché la dichiarazione è scritta in diverse lingue e questo rende il compito arduo anche per me. Vi prego di prestare attenzione alla seguente dichiarazione.</p>
    </intervention>
    <intervention id="4-084" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, vorrei sollevare una questione di procedura. Se dispone delle informazioni necessarie per affermare un sicuro rientro a Strasburgo, perché non può formulare una dichiarazione a tale riguardo ora, prima che lasciamo questa riunione plenaria rischiando di tornare in un edificio che alcuni di noi considerano ancora pericoloso?</p>
    </intervention>
    <intervention id="4-085" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Lynne, le informazioni che mi sono state fornite indicano che l’edificio di Strasburgo è in tutto e per tutto sicuro, proprio come questo di Bruxelles che ora ci ospita.</p>
    </intervention>
  </section>
  <section id="creitem7" title="7. Turno di votazioni">
    <intervention id="4-087" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli della votazione: vedasi processo verbale)"/>
    </intervention>
  </section>
  <section id="creitem8" title="7.1. Media comunitari in Europa (A6-0263/2008, Karin Resetarits) (votazione)"/>
  <section id="creitem9" title="7.2. IVA per quanto riguarda il trattamento dei servizi assicurativi e finanziari (A6-0344/2008, Joseph Muscat) (votazione)"/>
  <section id="creitem10" title="7.3. Discussione annuale sui progressi compiuti nello spazio di libertà, sicurezza e giustizia (articoli 2 e 29 TUE) (votazione)">
    <intervention id="4-092" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signor Presidente, a nome del gruppo PPE-DE, vorrei presentare un emendamento orale per la riformulazione dell’emendamento n. 1. Prima di procedere consentitemi di affermare che la relazione dell’onorevole Deprez e di tutta la commissione è eccellente, e che il gruppo PPE-DE ha intenzione di votare in suo favore. Tuttavia, vorremmo sottolineare un punto chiave in merito alla questione dei diritti di voto per gli immigrati nell’Unione europea, non perché vogliamo negare tale diritto in generale, ma perché riteniamo che a decisioni di questo tipo debba applicarsi il principio di sussidiarietà. La legge elettorale non è materia di competenza europea.</p>
      <p sl="de">Per tale ragione, vorremmo salvare l’emendamento proponendone una diversa formulazione. Chiediamo agli onorevoli colleghi degli altri gruppi di appoggiare la riformulazione in modo da poter approvare questa valida relazione.</p>
      <p sl="de">La riformulazione è la seguente:</p>
      <p sl="en">“una proposta riguardante l’integrazione dei residenti di lungo periodo nella vita politica a livello europeo e locale; un passo avanti che potrebbe favorire l'integrazione sociale, culturale e politica dei residenti di lungo periodo”.</p>
      <p sl="de">Chiedo il vostro sostegno.</p>
    </intervention>
    <intervention id="4-095" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Rilevo delle obiezioni.</p>
      <a text="(L’emendamento orale non è approvato)"/>
    </intervention>
  </section>
  <section id="creitem11" title="7.4. Concentrazione e pluralismo dei mezzi d'informazione nell'Unione europea (A6-0303/2008, Marianne Mikko) (votazione)">
    <intervention id="4-098" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">Ho chiesto la parola ai sensi dell’articolo 166 del regolamento, in relazione all’articolo 45, paragrafo 2 del regolamento di questo Parlamento.</p>
      <p sl="es">L'articolo 45, paragrafo 2 è stato recentemente emendato al fine di vietare emendamenti a proposte di risoluzione contenute in relazioni di iniziativa.</p>
      <p sl="es">Come vedremo nella prossima votazione, ne consegue che, per emendare una frase o un paragrafo di una relazione di iniziativa, un gruppo parlamentare dovrà presentare una proposta di risoluzione alternativa completamente distinta, dove l'unica differenza sarà una virgola, o l'inserimento o la cancellazione di una sola parola.</p>
      <p sl="es">Forse, al momento della sua approvazione, l'emendamento sembrava una buona idea, ma oggi questa variazione rende difficile ottenere il consenso in Aula, mentre raggiungere un accordo dovrebbe essere uno dei nostri principali obiettivi. E’ impossibile raggiungere qualsiasi tipo di accordo tra gruppi politici diversi se l'unica cosa che possiamo fare è presentare testi a parte, come vedremo a breve nel corso della votazione.</p>
      <p sl="es">Signor Presidente, chiedo la revisione dell'emendamento all'articolo 45, paragrafo 2 perché esso sta avendo conseguenze assurde e interferisce con le relazioni politiche tra i gruppi di quest'Assemblea.</p>
      <a text="(Applausi)"/>
    </intervention>
    <intervention id="4-099" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Devo sottolineare che il Parlamento europeo ha adottato la suddetta decisione con discernimento.</p>
      <a text="(Obiezione dell’onorevole Pack)"/>
      <p sl="unknown">Temo di sì, onorevole Pack, ma non è possibile apportare modifiche. Nel frattempo dobbiamo rispettare la norma vigente alla lettera.</p>
    </intervention>
    <intervention id="4-100" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, onorevoli colleghi, il collega Guardans dovrebbe forse chiedere al suo gruppo visto che è stato uno dei propositori di questo articolo. Comunque, io voglio dire questo: questa relazione che noi votiamo oggi, che è la relazione Mikko sulla questione della concentrazione e del pluralismo dei media è la prima relazione che noi approviamo con questa procedura, che impedisce di avere un vero dibattito, che impedisce di fare emendamenti, nel giorno tra l'altro dove in Italia si è consumato un grave, gravissimo, episodio a danno della libertà di espressione, con l'annunciato licenziamento di 25 giornalisti dall'unica televisione che per adesso non fa riferimento a Berlusconi. Penso, che questo modo in cui noi dibattiamo di questi problemi, in questo Parlamento sia anche indicativo di una mancata volontà di fare una normativa, una legge, una direttiva sulla concentrazione dei media e sul pluralismo nell'Unione europea, che è sempre più urgente.</p>
      <a text="(Applausi al centro e a sinistra)"/>
    </intervention>
    <intervention id="4-101" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="en">Signor Presidente, vorrei ringraziare tutti coloro che hanno contribuito a questa relazione di grande importanza e alto profilo sul pluralismo e la concentrazione dei mezzi d’informazione nell'Unione europea. La relazione è incentrata sulla salvaguardia della democrazia. Abbiamo cercato di inserire in questa relazione tutti gli elementi che rafforzano la democrazia. Per questo motivo invito gli onorevoli colleghi a pensare bene e a riflettere attentamente prima di votare. Cosa sostenete e a cosa volete opporvi? Questo è il messaggio che inviamo oggi ai nostri concittadini europei. Per favore riflettete.</p>
      <a text="(Applausi)"/>
    </intervention>
    <intervention id="4-102" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE-DE . – Signor Presidente, in qualità di relatore ombra su questo argomento, vorrei unirmi a quanti affermano che allo stato attuale il sistema non funziona. Avrei voluto esprimere il parere del partito popolare durante il dibattito parlamentare, ma in quanto relatore ombra non mi è stata concessa la parola.</p>
      <p sl="hu">Vorrei chiedere perché, se il pluralismo dei media è tanto importante, il pluralismo di opinione non lo è altrettanto? Avrei voluto spiegare che non siamo d'accordo su alcuni punti, ma non mi è stata concessa la parola. Tra tutti i membri di questo Parlamento solo due persone hanno avuto la possibilità di esprimersi in merito a questo argomento: il relatore e il commissario. Dobbiamo assolutamente chiederci se questo è un sistema valido; siamo curiosi di conoscere le opinioni altrui e questo si chiama pluralismo di opinione. Per favore, signor Presidente, ci aiuti a realizzarlo.</p>
      <a text="(Applausi a destra)"/>
    </intervention>
    <intervention id="4-103" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, lascio la parola all'onorevole Cohn-Bendit, ma dobbiamo poi procedere alla votazione. Siamo in grado di trarre le giuste conclusioni sulle conseguenze della nostra decisione. Se abbiamo adottato una decisione opinabile, abbiamo il diritto di emendarla, ma l'emendamento deve essere adottato seguendo le procedure previste.</p>
    </intervention>
    <intervention id="4-104" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Signor Presidente, la norma assurda a cui lei ha appena fatto riferimento è stata approvata dalla maggioranza di questo Parlamento, nonostante il nostro voto contrario. La decisione è stata la vostra! Adesso tartassate il vostro presidente affinché sia emendata!</p>
      <a text="(Applausi al centro e a sinistra)"/>
    </intervention>
    <intervention id="4-105" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Non vorremmo proprio tartassare nessuno, ma è possibile giungere a delle conclusioni se la maggioranza dell'Aula lo desidera.</p>
    </intervention>
    <intervention id="4-106" speaker_id="4433" name="Stefano ZAPPALA'" is_mep="True" mode="spoken" nationality="Italy" birth_date="06-02-1941" birth_place="Acibonaccorsi" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, non voglio entrare nel merito delle posizioni scorrette della collega Frassoni, però una precisazione all'Aula ritengo di doverla fare, è doverosa. Intanto, non esistono in Italia televisioni di proprietà del Presidente Berlusconi, ma di altri gruppi. In Italia esistono, Presidente, tre televisioni di Stato: Rai 1, Rai 2 e Rai 3, c'è il gruppo Mediaset e poi in Italia c'è LA7 …</p>
      <a text="(Mormorii al centro e a sinistra)"/>
    </intervention>
    <intervention id="4-107" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli deputati, non c'è motivo di scaldarsi. Avete preso una decisione.</p>
      <p sl="unknown">Se il Parlamento ha adottato una decisione che la maggioranza reputa malavveduta, questa può essere modificata. Ma una norma viene osservata fino al suo eventuale emendamento. Questo è il principio che viene rispettato in Parlamento.</p>
      <a text="(Applausi)"/>
    </intervention>
  </section>
  <section id="creitem12" title="7.5. Controllo dei prezzi energetici (votazione)">
    <intervention id="4-110" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">Signor Presidente, vorrei sollevare una questione di procedura vera e propria riguardo al nuovo regolamento. Ci è stato detto che, a seguito dell’abbreviazione delle discussioni, possiamo ora presentare più dichiarazioni scritte, rispetto all’unica dichiarazione scritta prevista prima dell’entrata in vigore del nuovo regolamento. Oggi ho provato a presentare due dichiarazioni scritte e il sito Internet non me lo ha permesso. Di conseguenza la mia opinione nel dibattito sul controllo dell’energia non risulta registrata da nessuna parte.</p>
      <p sl="en">Può accertarsi che il problema tecnico venga risolto? Il nuovo regolamento non è rispettato.</p>
    </intervention>
    <intervention id="4-111" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Gacek, può presentare una dichiarazione scritta, ma questo non è il momento opportuno per sollevare la questione.</p>
    </intervention>
  </section>
  <section id="creitem13" title="7.6. Libro bianco sull'alimentazione, il sovrappeso e l'obesità (A6-0256/2008, Alessandro Foglietta) (votazione)"/>
  <section id="creitem14" title="7.7. Gestione collettiva dei diritti d'autore on line (votazione)"/>
  <section id="creitem15" title="7.8. “IASCF: Revisione dello statuto - responsabilità pubblica e composizione dell'IASB - proposta di cambiamento” (votazione)">
    <intervention id="4-115" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">a nome del gruppo PPE-DE . – Signor Presidente, come ha già annunciato, il gruppo PPE-DE vorrebbe chiedere di rinviare la votazione su questa risoluzione. Di certo il governo dell’Organismo internazionale di normalizzazione contabile (IASB) non sarà risolto nelle prossime due settimane, quindi abbiamo il tempo di votare questa risoluzione nella prossima mini-seduta plenaria qui a Bruxelles.</p>
      <p sl="en">La motivazione di questa richiesta è che abbiamo ricevuto nuove proposte dalla Commissione europea e forse è possibile migliorare alcune formulazioni della risoluzione.</p>
      <p sl="en">Il termine era molto stretto e per questo vorremmo avere più tempo a disposizione e rinviare la votazione in merito alla prossima seduta di Bruxelles.</p>
    </intervention>
    <intervention id="4-116" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">presidente della commissione ECON. – Signor Presidente, intervengo in veste di presidente della commissione per i problemi economici e monetari. A fronte dell'attuale crisi finanziaria tutti sanno che il meccanismo delle norme contabili e il loro eventuale carattere prociclico sono questioni di forte rilevanza. Il governo delle strutture che elaborano tali norme contabili è un tema molto importante.</p>
      <p sl="fr">La Commissione europea, già interpellata sull’argomento in merito alla relazione Radwan, ha voluto elaborare in tutta fretta una proposta con le autorità americane in procinto di concludere il loro mandato e ripudiate dai candidati alle elezioni presidenziali americane; da questa proposta sono stati esclusi i responsabili della stabilità dei mercati finanziari e in proposito non sono stati consultati né Consiglio né il Parlamento europeo.</p>
      <p sl="fr">In uno spirito di compromesso e di apertura, siamo disposti a riprendere questo dibattito se la Commissione è disposta, da parte sua, a riconsiderare la sua proposta e ascoltare le mozioni del Parlamento europeo. Per questo motivo auspico che la Commissione voglia esprimersi al riguardo e impegnarsi a riconsiderare la sua proposta. In questo caso potremmo appoggiare la proposta dell'onorevole Kauppi.</p>
    </intervention>
    <intervention id="4-117" speaker_id="photo_generic" name="Androula Vassiliou" is_mep="True" mode="spoken">
      <p sl="en">membro della Commissione . − Signor Presidente, la Commissione non ha una posizione in merito.</p>
    </intervention>
    <intervention id="4-118" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La Commissione non ha espresso la sua opinione.</p>
      <p sl="unknown">Onorevole Berès, se ho capito bene in tali circostanze lei darebbe il suo appoggio all'onorevole Kauppi che ha presentato questa proposta, vero?</p>
      <p sl="unknown">In tal caso possiamo procedere alla votazione su questa mozione.</p>
      <a text="(Il Parlamento approva la proposta di rinviare la votazione)"/>
    </intervention>
  </section>
  <section id="creitem16" title="7.9. Pacchetto sociale (votazione)">
    <intervention id="4-121" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, vorrei solo confermare rapidamente che il gruppo PPE-DE ha deciso di ritirare la risoluzione presentata sul pacchetto sociale. Nell'ultima tornata abbiamo avuto un dibattito molto approfondito, durante il quale tutti i gruppi hanno espresso il proprio punto di vista in modo molto particolareggiato. Nel contempo, il nostro gruppo ha al rassicurato il relatore sulla agenda sociale riveduta, che riflette l'immensa importanza che attribuiamo alle questioni sociali, e attendiamo con impazienza di ricevere commenti da parte di tutti i gruppi politici nei prossimi mesi, in modo da poter elaborare insieme una relazione di cui l'intera Assemblea possa dirsi fiera.</p>
      <a text="(Applausi dai banchi del gruppo PPE-DE)"/>
    </intervention>
  </section>
  <section id="creitem17" title="8. Dichiarazioni di voto">
    <intervention id="4-123" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, vorrei fosse messo agli atti che ho votato a favore della relazione dell’onorevole Foglietta, ma il mio dispositivo di voto non ha funzionato.</p>
    </intervention>
    <intervention id="4-126" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Naturalmente è difficile essere compresi in questa situazione caotica. Volevo alzarmi per spiegare perché ho votato a favore della risoluzione che abbiamo appena approvato e adottato sul dibattito annuale sui progressi compiuti nello spazio di libertà, sicurezza e giustizia. Oggi, il Consiglio dei ministri della Giustizia e degli Affari interni si riunisce per discutere ed approvare il patto europeo sull'immigrazione e l'asilo. Si tratta di un tema molto importante e la proposta al vaglio del Consiglio lo è altrettanto. Spero che nel corso dell'odierna riunione del Consiglio venga inserita nel patto una dichiarazione sulla necessità di condividere il peso dell'immigrazione in modo più obiettivo ed equo. Auspico che i ministri adottino il patto oggi stesso e che contenga un riferimento a questa comune responsabilità.</p>
    </intervention>
    <intervention id="4-129" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, per me e sicuramente anche per il mio gruppo, la risoluzione che abbiamo appena votato è inaccettabile, per diverse ragioni. Il principale motivo è che ritengo che l'Europa non abbia assolutamente bisogno di una nuova ondata di immigrazione “clandestina”. Assolutamente no.</p>
      <p sl="nl">E’ troppo facile per i datori di lavoro del settore privato e per i governi accettare un numero sempre maggiore di stranieri da paesi non appartenenti all'Unione europea. Questo provoca una fuga di cervelli dai paesi in via di sviluppo verso l'Europa, che ultimamente non va a beneficio né dei paesi in via di sviluppo né dell'Europa, ma produce piuttosto l'effetto contrario. Dovremmo finalmente iniziare – e per questo mi rivolgo innanzitutto ai governi, alle imprese e al settore dell’industria – ad assimilare, rieducare ed integrare in un mercato del lavoro regolare l'enorme, e sottolineo enorme, numero di stranieri che già si trovano sul nostro territorio e che non sono mai stati assorbiti nella nostra società in modo adeguato.</p>
    </intervention>
    <intervention id="4-131" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho votato a favore della relazione Mikko perché ritengo che i media possano svolgere un ruolo fondamentale nella salvaguardia della democrazia. Con l'allargamento dell'Unione europea, è nostro compito garantire la convergenza degli standard per la tutela delle libertà fondamentali e della democrazia. Sono stata coinvolta nella formulazione del parere della commissione per l'industria, la ricerca e l'energia sulla relazione Mikko e vorrei congratularmi con la relatrice perché ritengo che le nuove tecnologie abbiano permesso a nuovi canali di comunicazione di massa e a nuovi tipi di contenuti di emergere; i mezzi di informazione rimangono per sempre un importante strumento politico. In questo contesto, un sistema di comunicazione di massa pluralistico è un requisito fondamentale per il modello sociale democratico.</p>
      <p sl="en">Se la proprietà dei media si concentra nelle mani di pochi, si favorisce la monopolizzazione del mercato pubblicitario, creando una barriera per i nuovi attori. La legislazione in materia di concorrenza ha contribuito a frenare la concentrazione dei media, ma questi problemi sussistono ancora in quegli Stati membri dove il mercato è dominato da un numero limitato di grandi operatori.</p>
      <p sl="en">Trovo quindi encomiabile la proposta avanzata nella relazione di collegare la legislazione sui mezzi d’informazione a quella in materia di concorrenza.</p>
    </intervention>
    <intervention id="4-132" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, pluralismo dei media significa diversità nella diffusione delle informazioni e nella natura tipica delle emittenti. Nel settore dei mezzi di informazione questi due elementi sono attualmente in pericolo. La crescente concentrazione della proprietà nelle mani di imprese mediatiche in competizione nel settore ha determinato una situazione per cui, nel dedalo di notizie facilmente accessibili e standardizzate per tutti, è difficile trovare informazioni di valore dal punto di vista sociale e culturale. La situazione peggiora ed è difficile prevederne le conseguenze, non solo per i singoli utenti, ma anche per l'intera società.</p>
      <p sl="pl">La relatrice ha ragione nel sottolineare il ruolo dei servizi pubblici di radiodiffusione quali guardiani della diversità, con il compito di diffondere informazioni di alta qualità. Ha poi ragione nel proporre un modello in cui vi siano emittenti pubbliche forti non coinvolte nel mercato della competitività tra i media, in coesistenza con imprese mediatiche private mosse dal profitto. L'importanza di un equilibrio tra questi due pilastri è indubbia. Il testo della relazione e le intenzioni della relatrice sembrano chiare e trasparenti. Il compromesso raggiunto durante le riunioni della commissione per la cultura e l’istruzione è positivo. Inoltre, sarebbe necessario definire chiaramente lo stato giuridico dei nuovi metodi di diffusione delle informazioni, quali i weblog o altri siti generati dagli utenti, affinché le persone che creano queste forme di informazione siano consapevoli dei propri diritti, delle proprie responsabilità e di eventuali sanzioni.</p>
      <a text="(Il Presidente interrompe l’oratore)"/>
    </intervention>
    <intervention id="4-133" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, sono lieto di sentire il Parlamento affermare che tutti gli Stati membri devono garantire il pluralismo dei mezzi d’informazione e che i servizi pubblici di radiodiffusione svolgono sicuramente un ruolo importante in questo senso. E’ giusto e opportuno. In una società normale questo significa democrazia e libertà di informazione, e soprattutto libertà di informazione per i gruppi all'opposizione.</p>
      <p sl="nl">In base a questi criteri di valutazione, il Belgio e persino le Fiandre non sono paesi democratici. Il mio partito politico, ad esempio, un partito politico importante in questo paese viene costantemente e apertamente discriminato e boicottato dal servizio pubblico di radiodiffusione fiammingo, e questo in base a direttive ufficiali, per giunta. Perché? Perché le nostre idee e i nostri atteggiamenti non sono “politicamente corretti” o si discostano dalla linea prevalente. Non molto tempo fa, l'ex capo dell'emittente pubblica ha ammesso apertamente che il re dei Belgi lo ha nominato barone per premiare i suoi sforzi di discriminazione contro il partito dell'opposizione.</p>
      <p sl="nl">Sarebbe stato utile che questa relazione, per altri aspetti non negativa, includesse un paragrafo sul trattamento dei partiti all'opposizione che non si conformano alle linee comuni.</p>
    </intervention>
    <intervention id="4-134" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, mi sono astenuto dal votare questa relazione. Essa evidenzia giustamente diverse difficoltà riguardanti il pluralismo dei mezzi d’informazione e la concentrazione della proprietà in alcuni Stati membri.</p>
      <p sl="nl">In quanto fiammingo, vorrei spendere alcune parole sull'argomento; perché il Belgio più che qualsiasi altro Stato dell'Unione europea avrebbe bisogno, ad esempio, di un mediatore neutrale per i mezzi di comunicazione, per garantire libertà di espressione e pluralismo. Come ha già sottolineato il mio collega, qui a Bruxelles, cuore istituzionale del paese, i mezzi di informazione privati e altresì gli organi di governo boicottano in modo vergognoso il principale partito dell'opposizione, negando al pubblico il diritto di ricevere informazioni libere ed equilibrate.</p>
      <p sl="nl">Forse la carta per la libertà dei mezzi d’informazione invocata dalla relatrice potrà impedire questi abusi, altrimenti l'intera questione si ridurrà ad una mera operazione di facciata.</p>
      <p sl="nl">Mi chiedo poi perché la relatrice insista su una normativa più rigorosa riguardante il mezzo di comunicazione gratuito di più recente invenzione - Internet, e in particolare i weblog - senza menzionare una lecita preoccupazione per i diritti d'autore. Perché sono proprio gli Stati in cui non esiste un vero pluralismo dei media a chiedere con maggior insistenza un controllo più serrato su Internet. Questa relazione fornisce loro nuovi argomenti e mi rammarico per questo.</p>
    </intervention>
    <intervention id="4-135" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE-DE . – Grazie Signor Presidente, parlerò in ungherese. La diversità dei mezzi di comunicazione è un tema particolarmente importante per il partito popolare europeo e abbiamo quindi deciso che, anziché respingere la relazione, il nostro gruppo presenterà un progetto di decisione alternativo. Mantenendo le virtù della relazione originaria, le parti che non reputiamo accettabili sono state cancellate dal testo e nel contempo sono state inserite le raccomandazioni alle quali riteniamo si debba dare rilievo.</p>
      <p sl="hu">Tra gli elementi della relazione a cui il nostro gruppo si oppone vi è la citazione specifica di singoli Stati membri. Noi siamo invece convinti che una relazione riguardante la diversità dei mezzi di comunicazione debba essere neutrale e avere applicazione generale. Il suo scopo non è quello di umiliare determinati paesi additandoli come cattivi esempi. Allo stesso modo, non abbiamo ritenuto accettabili le affermazioni secondo cui alcuni imperi mediatici sono principalmente motivati dal profitto e dagli interessi materiali: si tratta di una generalizzazione eccessiva, per noi inaccettabile.</p>
      <p sl="hu">La relazione, che ha dato vita ad un acceso dibattito politico, deve comunque attirare l'attenzione della Commissione europea sulla necessità di trattare la questione in modo congruo alla serietà dell'argomento ed esaminare quali provvedimenti comunitari o nazionali debbano essere introdotti, al fine di garantire la realizzazione della diversità. Grazie.</p>
    </intervention>
    <intervention id="4-137" speaker_id="28195" name="Peter BACO" is_mep="True" mode="spoken" nationality="Slovakia" birth_date="09-04-1945" birth_place="Opatová" p_group="Non" m_state="SK">
      <p sl="sk">Sono favorevole al controllo dei prezzi dell'energia. La volatilità dei prezzi registrata negli ultimi mesi va chiaramente contro gli interessi dei cittadini dell'Unione europea, mentre speculatori e intermediari ne traggono profitto. Inoltre, si sta verificando una situazione assolutamente inaccettabile, per cui i prezzi dell’energia influenzano quelli alimentari. Non possiamo accettare in silenzio la cinica spiegazione secondo cui a livello mondiale c'è cibo a sufficienza per tutti, ma non tutti hanno denaro sufficiente per acquistare prodotti alimentari costosi.</p>
      <p sl="sk">A detta degli esperti della Banca mondiale, la responsabilità dell'impennata dei prezzi alimentari sarebbe da attribuire per circa l'80 per cento all'energia da biomassa. A tale proposito in diverse occasioni ho sottolineato la necessità di aumentare le riserve alimentari e regolamentare lo sfruttamento delle fonti alimentari a scopi energetici. E’ una questione fondamentale collegata al controllo dei prezzi alimentari e come tale merita, nello specifico, molta più attenzione.</p>
    </intervention>
    <intervention id="4-138" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, in questo periodo assistiamo a rapidi aumenti dei prezzi dell'energia. Questo ha un impatto diretto sulla qualità della vita dei cittadini dell'Unione europea e sulla crescente inflazione e dovremmo quindi creare strumenti per proteggere i cittadini europei dalle conseguenze di tali aumenti. Sebbene si sia recentemente registrato un calo del prezzo del petrolio, credo che dovremmo prestare maggiore attenzione ai meccanismi volti ad assicurare la stabilità dei prezzi. Inoltre, i mercati energetici dovrebbero essere più trasparenti per risultare, in futuro, meno esposti alla speculazione sui mercati mondiali. Nel dibattere il tema energetico, non si può non sottolineare l'esigenza di, innanzi tutto, intensificare l'attività già in corso per aumentare la quota di energia ottenuta da fonti rinnovabili, inclusa l'energia nucleare;bisogna, in secondo luogo, introdurre nuove tecnologie a carbone ed elaborare, infine, un programma di vasta portata per migliorare l'efficienza energetica.</p>
    </intervention>
    <intervention id="4-140" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Signor Presidente, ho votato contro la relazione Foglietta e vorrei ringraziare tutti i colleghi che mi hanno sostenuto nel respingerla.</p>
      <p sl="de">Sebbene l'obesità rappresenti un problema sempre più diffuso, questo Libro bianco non ci avvicina ad una soluzione. Al contrario, esso riporta un guazzabuglio disordinato di raccomandazioni e richieste di normativa. Ci fa sembrare ridicoli. Mi compiaccio del fatto che almeno la proposta sui codici colore rosso, giallo e verde per l'etichettatura alimentare sia stata abbandonata. Altre proposte sono state però mantenute e alcune di queste vanificano le decisioni che si stanno adottando nel settore dell'etichettatura alimentare, per la quale io sono relatrice parlamentare.</p>
      <p sl="de">Abbiamo deciso di chiedere la censura pubblicitaria, di bandire gli acidi grassi trans artificiali; ma nel contempo vogliamo che il contenuto di acidi grassi trans sia indicato sulle etichette alimentari, vogliamo che in futuro il nostro girovita sia ufficialmente misurato e che sia monitorato il contenuto di sale nei prodotti alimentari, il che equivale a chiedere un intervento nelle ricette alimentari. E’ stata avviata la formulazione di una nuova definizione di alimentazione sana, in cui si afferma, tra l’altro, che un'alimentazione sana è possibile solo con prodotti biologici. Questo significa discriminare quanti lavorano nel settore dell'agricoltura convenzionale.</p>
      <p sl="de">Non devono esistere alimenti cattivi che il nostro regime giuridico bandisce dal mercato. Tutti i consumatori hanno il diritto di essere informati, ma meritano anche rispetto, e devono quindi essere liberi di compiere le proprie scelte.</p>
    </intervention>
    <intervention id="4-143" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione sui media comunitari locali senza fini di lucro in Europa esamina un settore che si ritiene necessiti di ulteriori finanziamenti, nel quadro dei programmi di sostegno dell'Unione europea. Si tratta dunque un ulteriore esempio di come diversi interessi particolari in questo Parlamento cerchino di aumentare il numero dei programmi comunitari di sostegno, così come le risorse finanziarie stanziate, in modo da poter elargire stanziamenti a destra, a sinistra e al centro.</p>
      <p sl="sv">Non si comprende perché il sostegno ai media comunitari locali senza fini di lucro debba essere inquadrato come una voce di spesa da finanziare a livello europeo. Il principio di sussidiarietà porta alla lampante conclusione che si tratta di una spesa che spetta agli Stati membri o agli enti politici regionali. Questi ultimi hanno competenza sui suddetti mezzi di comunicazione e dispongono degli strumenti per stabilire se questa voce di spesa debba avere la precedenza sulla necessità di reperire fondi per settori quali la sanità, l'istruzione, la previdenza eccetera.</p>
      <p sl="sv">Nell'interesse della sussidiarietà, abbiamo respinto l’intera relazione.</p>
    </intervention>
    <intervention id="4-144" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">I media comunitari svolgono spesso un ruolo importante nelle comunità locali. Tra i mezzi di comunicazione locali essi rappresentano un'influente fonte di informazioni, a volte l'unica voce delle comunità locali. L'Unione europea dovrebbe rivolgere maggiore attenzione a questi mezzi di informazione, soprattutto dopo il fallimento del trattato di Lisbona, proprio perché potrebbero essere uno strumento efficace per far giungere ai cittadini le notizie dell'Unione europea.</p>
      <p sl="en">In veste di relatore per la relazione sul dialogo con i cittadini in Europa, offro il mio pieno supporto a qualsiasi strumento di comunicazione in grado di favorire un avvicinamento dei cittadini all'Unione europea. Ciononostante, sono convinto che una premessa fondamentale per i media comunitari, così come per qualsiasi altro mezzo d’informazione locale, finanziato anche solo parzialmente da fondi pubblici, sia l'indipendenza, non solo dal potere statale ma anche da quello locale.</p>
      <p sl="en">Sono consapevole del fatto che, a fronte della varietà delle loro forme e specializzazioni locali, i media comunitari, e in particolare il loro finanziamento, dovrebbero essere una questione primaria di competenza degli Stati membri. Il contributo che possiamo offrire a livello europeo è quello di dare maggiore visibilità alla questione. Questa relazione rappresenta il primo passo in tale direzione.</p>
    </intervention>
    <intervention id="4-145" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La relazione Resetarits, da me appoggiata, fa riferimento all'importanza dei mezzi di comunicazione nel rafforzamento della diversità culturale e linguistica. Questa settimana è stato inaugurato il primo canale televisivo della storia in lingua gaelica, uno sviluppo positivo nella promozione della diversità linguistica sia della Scozia sia dell'Europa.</p>
    </intervention>
    <intervention id="4-146" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">I media comunitari hanno sempre svolto un ruolo importante nella nostra società: possono promuovere il dialogo interculturale combattendo stereotipi negativi. L'Unione europea riconosce pienamente questo aspetto, migliorando il riconoscimento giuridico dei media comunitari e l'accesso allo spettro delle frequenze per le trasmissioni. Ho votato a favore della relazione.</p>
    </intervention>
    <intervention id="4-147" speaker_id="28339" name="Daniel STROŽ" is_mep="True" mode="written" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">Per quanto riguarda i media comunitari e quelli alternativi, ritengo che essi possano sicuramente favorire un ambiente mediatico pluralistico e la consapevolezza dei cittadini. A mio avviso, l'esperienza della maggior parte degli Stati membri dell'Unione europea mostra chiaramente che la libertà di parola è ormai quasi un mito e che l'aspetto dei cosiddetti media commerciali è plasmato dai loro proprietari. Il livello di obiettività delle informazioni fornite dai mezzi di comunicazione ammessi dalla legge è spesso influenzato in modo significativo dagli interessi di quanti detengono il potere politico, senza tenere conto degli statuti e del quadro legislativo in vigore riguardo ai suddetti mezzi d’informazione. In questo senso è tanto più importante prevenire un uso distorto dei media comunitari o alternativi ed evitare che sia concesso loro di oltrepassare i limiti della missione che viene loro riconosciuta. Concordo sul fatto che tali mezzi di comunicazione meritino un riconoscimento giuridico generale nei paesi dell'Unione europea. Tuttavia, le norme volte a regolamentare la loro attività devono essere formulate, sin dall'inizio, in modo tale da evitare che i media comunitari o alternativi possano tradire la loro missione e il loro ruolo sociale.</p>
    </intervention>
    <intervention id="4-149" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Non posso appoggiare questa relazione. Sebbene io approvi e accolga con favore molte proposte ivi contenute, nutro dubbi circa la riduzione della portata del regime di esenzione dell’IVA per i fondi di investimento. Ritengo sia meglio mantenere lo status quo.</p>
    </intervention>
    <intervention id="4-150" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il partito European Parliamentary Labour Party (EPLP) ritiene che un aggiornamento del regime IVA per i servizi finanziari sia atteso da tempo. Il relatore si è dimostrato molto attento nel dedicarsi a questo compito. Reputiamo che abbia assunto un atteggiamento di grande comprensione riguardo alla questione del trasferimento dei costi sui consumatori e che comprenda appieno i problemi che ne potrebbero derivare. Nutriamo dubbi su come alcune questioni possano essere gestite in maniera adeguata a livello pratico, in particolare per quanto riguarda la discrezionalità delle imprese nell’applicazione dell’IVA. Le nostre riserve non potevano tuttavia essere espresse negli emendamenti specifici, perché si è trattato di una votazione in blocco 1-28. Il partito EPLP sostiene il relatore, ma avrebbe votato contro gli emendamenti n. 6 e n. 21.</p>
      <p sl="en">Personalmente vorrei ringraziare l’onorevole Muscat per il lavoro svolto in riferimento a questa e altre relazioni e per l’atteggiamento collegiale mostrato dal parlamento. Auguro all’onorevole Muscat di ottenere una lunga serie di successi e spero che potremo quanto prima accoglierlo nuovamente in questa sede in veste di futuro primo ministro di Malta.</p>
    </intervention>
    <intervention id="4-152" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Sebbene favorevoli alla cooperazione tra Stati membri nello spazio di libertà, sicurezza e giustizia (AFSJ), i conservatori del Regno Unito votano contro questa risoluzione perché ci manteniamo coerentemente contrari a qualsiasi invito ad aumentare il livello di armonizzazione nel settore dell’AFSJ. In particolare ci opponiamo alle proposte contenute nella relazione per l’adozione di quelle misure del trattato di Lisbona che possono essere adottate in base ad accordi già esistenti.</p>
    </intervention>
    <intervention id="4-153" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Sono lieto per l'approvazione a larga maggioranza della risoluzione riguardante il dibattito annuale sui progressi compiuti nel 2007 nello spazio di libertà, sicurezza e giustizia.</p>
      <p sl="fr">E’ un testo di alto profilo che necessariamente ci ricorda la necessità di approvare rapidamente il trattato di Lisbona, che rafforzerà lo spazio di libertà, sicurezza e giustizia offrendo fondamentali elementi di miglioramento per quanto attiene alla legittimità e all'efficacia dell'azione europea.</p>
      <p sl="fr">La relazione invita inoltre la Commissione e il Consiglio a definire le nuove priorità per il prossimo programma pluriennale per il periodo 2010-2014 dedicato allo spazio di libertà, sicurezza e giustizia.</p>
      <p sl="fr">In ultimo, propone una serie di provvedimenti indispensabili da adottare nell'ambito dei diritti fondamentali e della cittadinanza, in materia di protezione delle frontiere, immigrazione e asilo. Questi sono i temi prioritari appoggiati dal nostro gruppo politico, la maggior parte dei quali figura anche nel Patto europeo per l'immigrazione e l'asilo, da attuare in base ad azioni concrete.</p>
    </intervention>
    <intervention id="4-154" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Seppur d'accordo su diversi punti di questa relazione sul cosiddetto “Spazio di libertà, sicurezza e giustizia” – un eufemismo ad indicare il processo per attirare nel sistema comunitario questioni attinenti alla giustizia e agli affari interni, per le quali hanno poteri sovrani gli Stati membri – respingiamo fermamente una serie di obiettivi, priorità e proposte inclusi nella relazione.</p>
      <p sl="pt">In particolare perché essa non tiene conto del fatto che il cosiddetto trattato di Lisbona, pur insistendo sulla sua imposizione entro la fine del 2009 e chiedendo di proseguire il processo volto a trasferire questioni di giustizia e affari interni nel sistema comunitario è stato respinto e in questo modo la relazione attesta la mancanza di rispetto dimostrata dalla maggioranza del Parlamento europeo nei confronti della decisione democratica e sovrana del popolo irlandese.</p>
      <p sl="pt">In secondo luogo perché fissa tra i suoi obiettivi lo sviluppo del Sistema informativo Schengen (includendo decisioni relative al trattato di Prüm), di Frontex e della politica comunitaria in materia di immigrazione (selettiva, protettiva e tale da considerare l’immigrazione un atto criminale).</p>
      <p sl="pt">Sebbene si lamenti che “l'Unione europea sta creando di fatto una cooperazione di polizia e giudiziaria con paesi terzi, specialmente gli Stati Uniti, mediante accordi bilaterali su un numero di questioni, aggirando in tal modo le procedure formali di decisione democratica e il controllo parlamentare”, questo Parlamento non solleva la questione.</p>
    </intervention>
    <intervention id="4-155" speaker_id="28249" name="Tobias PFLÜGER" is_mep="True" mode="written" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">1. La proposta descrive il trattato di Lisbona come “una condizione essenziale ed urgente per garantire che l'Unione europea diventi uno spazio di libertà, sicurezza e giustizia”. Il trattato di Lisbona è stato respinto in seguito al referendum irlandese. E’ tempo di accettarlo.</p>
      <p sl="de">2. La proposta chiede la piena attuazione del Sistema informativo Schengen di seconda generazione (SIS II) e il rafforzamento di Frontex. L’agenzia per la protezione delle frontiere Frontex è responsabile dell’attuazione operativa della disumana politica volta ad impedire l’accesso nell’Unione europea a persone bisognose. Questa politica è un affronto al senso di umanità e deve quindi essere apertamente respinta.</p>
    </intervention>
    <intervention id="4-156" speaker_id="photo_generic" name="Søren Bo Søndergaard ed Eva-Britt Svensson" is_mep="True" mode="written">
      <p sl="en">In linea generale siamo favorevoli all’idea di garantire a persone residenti di lungo periodo il diritto di voto alle elezioni locali ed europee. Tuttavia riteniamo sia competenza degli Stati membri decidere in merito al diritto di voto alle elezioni locali, conformemente alle convenzioni internazionali in materia.</p>
    </intervention>
    <intervention id="4-158" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Desidero sottolineare quanto sia importante tutelare il pluralismo dei Media (già citato nell'articolo 11 della Carta dei diritti dell'Unione europea) che assicura un processo democratico grazie al quale le informazioni arrivano in maniera trasparente ai vari cittadini europei. E' noto, infatti, che troppo spesso le pressioni politiche influenzano i Media che invece, soprattutto quelli del servizio pubblico, hanno bisogno di una quota di mercato considerevole e stabile che li renda autonomi da finanziamenti inadeguati e lobby politiche.</p>
      <p sl="it">Voterò, quindi, convinto a favore di questa proposta di risoluzione che intende affidare a tre università europee il compito di vigilare su tale pluralismo attraverso indicatori di affidabilità e di imparzialità. E concordo con la necessità di istituire sistemi di controllo che garantiscano pure la libertà editoriale e giornalistica in ogni Paese.</p>
      <p sl="it">I tempi sono maturi - considerata la vicina campagna elettorale per le europee 2009 - per scrivere insieme una Carta delle libertà dei Media che combatta le attuali precarie condizioni lavorative di tanti pubblicisti e giornalisti.</p>
      <p sl="it">Infine i nuovi canali mediatici,diffusi in Europa e nel mondo, vanno sì finanziati, ma pure utilizzati in maniera responsabile (per esempio va definito lo status degli autori e degli editori dei weblog) e va incoraggiata in tutta Europa una maggiore alfabetizzazione mediatica.</p>
    </intervention>
    <intervention id="4-159" speaker_id="28206" name="Jean-Marie CAVADA" is_mep="True" mode="written" nationality="France" birth_date="24-02-1940" birth_place="Epinal" p_group="Group of the Alliance of Liberals and Democrats for Europe" m_state="FR">
      <p sl="fr">Ribadisco di attribuire grande importanza alla libertà di espressione e al pluralismo dei media. I weblog sono strumenti in grado di minacciare la privacy delle persone e, se falsi o maliziosi, possono essere assimilati alle “violazioni delle leggi sulla stampa”.</p>
    </intervention>
    <intervention id="4-160" speaker_id="28243" name="Jorgo CHATZIMARKAKIS" is_mep="True" mode="written" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Un sistema mediatico pluralista è una premessa fondamentale per la sopravvivenza del modello europeo di società democratica. La concentrazione della proprietà dei media, tuttavia, crea un ambiente tale da favorire l'emergere di monopoli, ostacola l'accesso ai mercati e porta ad uniformare i contenuti mediatici.</p>
      <p sl="de">Lo sviluppo del sistema mediatico è sempre più spesso guidato da motivazioni di profitto. Al fine di evitare conflitti di interesse tra concentrazioni di proprietà dei media e autorità politiche, la legislazione in materia di concorrenza e sui mezzi d’informazione devono collimare. Tali conflitti di interesse danneggiano infatti la libera concorrenza e il pluralismo. E per rafforzare il pluralismo è necessario garantire un equilibrio tra emittenti pubbliche e private.</p>
      <p sl="de">Inoltre, invoco misure per aumentare la competitività dei gruppi mediatici al fine di promuovere la crescita economica. Le regole nazionali ed europee in materia di concorrenza devono essere applicate in modo coerente per garantire una concorrenza corretta e un mercato aperto. In particolare, le normative nazionali sui mezzi d’informazione devono essere trasparenti ed efficaci.</p>
      <p sl="de">Mi rallegro in tal senso dell'intenzione espressa dalla Commissione di sviluppare indicatori per misurare la pluralità dei mezzi d’informazione. Auspico la creazione di indicatori aggiuntivi per misurare fattori quali la democrazia e i codici di condotta dei giornalisti. Inoltre, ritengo che le misure relative alla concentrazione dei media debbano regolamentare anche gli strumenti di accesso ai contenuti di Internet e alla loro diffusione.</p>
    </intervention>
    <intervention id="4-161" speaker_id="28127" name="Lena EK" is_mep="True" mode="written" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">La relazione presentata dall'onorevole Mikko è un esempio lampante di quello che accade quando le buone intenzioni eccedono e finiscono per scontrarsi con l'indipendenza dei media e i principi fondamentali della libertà di espressione. La proposta iniziale dell'onorevole Mikko – che, tra l'altro,includeva anche la possibilità di registrazione dei dati, il diritto di risposta e dispositivi per perseguire gli autori dei weblog – era molto lontana dalla mia concezione di libertà di espressione e formazione di opinione. Fortunatamente questi punti sono stati modificati prima della presentazione in Aula della proposta. Tale rielaborazione non è stata, tuttavia, sufficiente a consentirmi di sostenere la relazione; poiché su molti punti la proposta si scontra ancora con l'indipendenza dei media, la libera formazione di opinione e la libertà di espressione.</p>
      <p sl="sv">L'emendamento n. 5 approvato da questo Parlamento è un'alternativa migliore della relazione. Migliore ma non buona. La questione della concentrazione dei mezzi d’informazione e della loro diversità è importante e dovrebbe essere esaminata, ma questa risoluzione non è il mezzo giusto per farlo. Le questioni riguardanti i media devono essere sempre trattate in modo responsabile e ponderato. Quando si tratta dell'indipendenza dei mezzi d’informazione, della libertà di formazione di opinione e della libertà di espressione non posso scendere a compromessi. Questi valori sono fondamentali e non ci si può giocare. Per questo motivo oggi mi sono astenuta dal votare. In questo modo cerco di manifestare il mio sostegno al dibattito, ma anche la mia preoccupazione a fronte dei reiterati tentativi di regolamentare questioni riguardanti i mezzi d’informazione e la libertà di espressione.</p>
    </intervention>
    <intervention id="4-162" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">A seguito delle modifiche apportate al regolamento del Parlamento europeo, che in questo caso non accetta specifiche proposte di emendamento, l'oggetto della votazione non è stata la relazione Mikko, bensì una proposta di risoluzione alternativa omnicomprensiva.</p>
      <p sl="pt">La risoluzione finale approvata è palesemente migliore della relazione e solo per questo motivo abbiamo votato a favore, benché contenga ancora alcuni aspetti che non condividiamo.</p>
      <p sl="pt">Il principale motivo del nostro disaccordo riguarda il modo in cui viene trattata la questione di uno pseudo equilibrio attraverso il collegamento della cosiddetta “legislazione sulla concorrenza” con quella sui media. A tale proposito, l'esperienza insegna che gli interessi economici contano più di tutti i diritti e le libertà, inclusa la libertà di espressione nei mezzi di comunicazione, mettendo molto spesso in discussione il pluralismo.</p>
      <p sl="pt">Sebbene in un altro punto si dichiari che “i principali obiettivi delle autorità pubbliche debbano essere quelli di creare condizioni atte a garantire un elevato livello di qualità dei mezzi di comunicazione (inclusi quelli pubblici) e di assicurare la loro diversità nonché la piena indipendenza dei giornalisti”, sappiamo che è un obiettivo difficile da conseguire se il ruolo democratico dello Stato è debole. In verità, quando i principali mezzi d’informazione sono nelle mani di gruppi finanziari ed economici, la libertà di espressione e l'indipendenza dei giornalisti non sono garantite.</p>
    </intervention>
    <intervention id="4-163" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Mi congratulo con la collega, l'onorevole Mikko, per la sua relazione. Voterò a favore della proposta di risoluzione comune alternativa, presentata dal mio gruppo insieme ai liberali e ai verdi, poiché meglio rispecchia la mia posizione. Non capisco perché un’azione considerata illegale nella sua forma scritta e orale debba essere invece legale su Internet. Naturalmente, l'attuazione pratica potrebbe risultare difficile, ma questo non è un motivo per rimanere inerti. D'altro canto, i limiti di velocità esistono anche su strade di campagna difficili da raggiungere; qui il controllo di polizia è arduo, ma questo non giustifica la libertà di superare i limiti.</p>
    </intervention>
    <intervention id="4-164" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione e le risoluzioni alternative ad essa riferite non rientrano nella procedura legislativa e sono solo l'espressione del desiderio della maggioranza federalista del Parlamento europeo di coinvolgere sempre più l'Unione europea nel settore della cultura e della politica dei mezzi d’informazione. Nella stesura della relazione, la relatrice ha ecceduto nella sua ambizione di controllare e supervisionare l'universo dei weblog . Fortunatamente la commissione ha fatto qualche passo indietro nella proposta presentata alla plenaria e le proposte avanzate da alcuni gruppi politici sono migliori della relazione stessa. Ma rimane un interrogativo di fondo: perché questa relazione dovrebbe essere discussa dal Parlamento europeo?</p>
      <p sl="sv">La concentrazione dei media è una questione importante, al punto che si dovrebbe continuare a gestirla a livello degli Stati membri. Per questo abbiamo respinto l'intera relazione.</p>
    </intervention>
    <intervention id="4-165" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voto a favore della relazione dell'onorevole Mikko sulla concentrazione e il pluralismo dei mezzi d’informazione nell'Unione europea.</p>
      <p sl="de">Oggigiorno l'accesso a mezzi d’informazione liberi e diversificati in tutti gli Stati membri è di vitale importanza. Il modello a due pilastri introdotto per le emittenti televisive e per i servizi mediatici audiovisivi pubblici e privati si è sviluppato in modo molto soddisfacente. Affinché questo processo evolutivo possa continuare a dare tutti i suoi frutti, è necessario destinare fondi stabili alle società pubbliche di radiodiffusione, consentendo loro di promuovere gli interessi pubblici e i valori sociali, di tutelare il pluralismo dei mezzi d’informazione e consentire al pubblico di accedere a contenuti di elevato livello qualitativo.</p>
      <p sl="de">Sono peraltro favorevole alla creazione di una carta per la libertà dei mezzi d’informazione, poiché rappresenterebbe un caposaldo per gli sforzi volti a garantire la libertà di espressione. E’ in ogni modo necessario adottare misure per l'indipendenza dei giornalisti stabilendo garanzie sociali e giuridiche specifiche.</p>
      <p sl="de">Anche la concentrazione della proprietà dei media è un problema, poiché favorisce l'emergere di monopoli. E’ quindi necessario creare corrispondenza tra la legislazione sulla concorrenza e quella sui mezzi d’informazione, al fine di tutelare l'accesso, la concorrenza e la qualità. La relazione tratta più o meno tutti i punti salienti e per questo motivo esprimo il mio sostegno alla relatrice.</p>
    </intervention>
    <intervention id="4-166" speaker_id="39717" name="Ramona Nicole MĂNESCU" is_mep="True" mode="written" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Siamo tutti concordi nell'affermare che il pluralismo dovrebbe essere un elemento vitale dei mass media. E’ necessario promuovere il pluralismo e l'adozione della relazione Mikko rappresenta un passo fondamentale in questa direzione.</p>
      <p sl="ro">L'esigenza di un mercato equilibrato dei mezzi d’informazione deve essere riconosciuta e sostenuta dagli Stati membri, i quali devono impegnarsi, sia singolarmente sia collettivamente, nell'offrire ai cittadini europei la possibilità di ottenere informazioni accurate e diversificate.</p>
      <p sl="ro">La diversità culturale, la crescente necessità di integrazione per la popolazione migrante e le minoranze, nonché l'importanza di fornire alla popolazione attiva informazioni di qualità sono tra i motivi principali per la creazione di una carta per la libertà dei mezzi d’informazione. Vorrei esprimere il mio pieno sostegno a favore della raccomandazione del Parlamento europeo in cui si dichiara che i servizi pubblici di radiodiffusione dovrebbero essere incoraggiati ad agire come fonti di informazioni alternative ai servizi improntati esclusivamente su criteri commerciali.</p>
      <p sl="ro">L'esercizio attivo dei diritti e degli obblighi da parte dei cittadini europei, nonché la loro capacità di essere informati e di comprendere e criticare i mezzi di comunicazione rappresentano un'esigenza di cui tenere conto nella formulazione di ciascun provvedimento che sarà adottato in futuro, sia dalle istituzioni europee sia dai singoli Stati membri.</p>
    </intervention>
    <intervention id="4-167" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Le nuove tecnologie hanno portato alla nascita di nuovi canali mediatici e a cambiamenti nei contenuti dei mezzi d’informazione. Un sistema mediatico di vasta portata è fondamentale per promuovere la democrazia e il libero pensiero. Ho sostenuto appieno le raccomandazioni contenute nella relazione dell’onorevole Mikko.</p>
    </intervention>
    <intervention id="4-168" speaker_id="1191" name="Doris PACK" is_mep="True" mode="written" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">La concentrazione dei media è un male diffuso da combattere. E’ tuttavia necessario osservare che si tratta in primo luogo di un problema comune a diversi paesi dell'Unione europea ed è quindi inaccettabile che si faccia riferimento ad un solo paese. In secondo luogo, bisogna notare che in diverse occasioni la relazione invoca un’azione della Commissione europea in un ambito a cui si applica il principio di sussidiarietà.</p>
      <p sl="de">Se questi elementi fossero stati emendati e se avessi avuto la possibilità di votare a favore di un emendamento di questo tipo, avrei approvato la relazione Mikko.</p>
    </intervention>
    <intervention id="4-169" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="el">La crescente concentrazione della proprietà dei media nelle mani di pochi favorisce la creazione di monopoli sempre più forti e ostacola la fondamentale diversità di opinione.</p>
      <p sl="el">Oggi l'accesso alle informazioni appare esente da restrizioni e al tempo stesso carente. I gruppi imprenditoriali detengono un'ampia quota dei mezzi d’informazione e dei servizi Internet e ne sono anche gli utenti meglio pubblicizzati. E’ fondamentale salvaguardare un servizio pubblico radiotelevisivo di alta qualità, pluralistico, aperto e indipendente. Per quanto riguarda la libertà di espressione su Internet, l'Unione europea dovrebbe dare maggiore rilievo al dialogo pubblico per garantire sia la libertà di espressione sia la protezione dei dati personali. Siamo solo agli inizi del dibattito e collaborando con la società civile è possibile trovare delle soluzioni.</p>
    </intervention>
    <intervention id="4-170" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">L'emendamento al regolamento che abbiamo adottato l'8 luglio 2008 ha stabilito nuovi articoli sulle relazioni di iniziativa. Nel corso di questa seconda tornata di settembre abbiamo avuto l'occasione di verificare il funzionamento di tali regole.</p>
      <p sl="sk">Durante il dibattito serale di lunedì su diverse relazioni di iniziativa è tuttavia emerso che questo cambiamento non è tra i più felici. Nel dibattito su ciascuna relazione sono stati ascoltati solo il relatore e un rappresentante della commissione. Il dibattito ha perso dinamismo perché non è stata concessa la parola nemmeno ai relatori ombra. Anche l’articolo secondo cui i deputati che hanno partecipato alla stesura della relazione possono formulare i propri commenti per iscritto si sta dimostrando problematica. Secondo le disposizioni in vigore, nel corso di una tornata ciascun deputato può intervenire per iscritto solamente una volta.</p>
      <p sl="sk">La procedura di votazione delle relazioni di iniziativa si rivela anch’essa problematica. Secondo le nuove disposizioni, non è possibile tenere conto di eventuali emendamenti durante la plenaria ed è possibile presentare soltanto una proposta di risoluzione alternativa a nome di un gruppo politico.</p>
      <p sl="sk">In pratica, i limiti della nostra decisione hanno penalizzato la relazione dell'onorevole Mikko sulla concentrazione e il pluralismo dei mezzi d’informazione nell'Unione europea. La relazione, relativamente equilibrata, in alcuni punti faceva riferimento a singoli Stati membri. Ritengo che il contenuto di una relazione su un tema così delicato debba mantenere un carattere di neutralità. Non avevo intenzione di votare contro la relazione, ma non abbiamo avuto la possibilità di votare la proposta di risoluzione presentata dal nostro gruppo politico, il PPE-DE. Chiedo quindi che questo articolo venga modificato.</p>
    </intervention>
    <intervention id="4-171" speaker_id="28391" name="Zdzisław Zbigniew PODKAŃSKI" is_mep="True" mode="written" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, pluralismo dei media significa diversità nella diffusione delle informazioni e nella natura tipica delle emittenti. Nel settore dei mezzi d’informazione questi due elementi sono attualmente in pericolo. La crescente concentrazione della proprietà nelle mani di imprese mediatiche in competizione nel settore ha determinato una situazione per cui, nel dedalo di notizie facilmente accessibili e standardizzate per tutti, è difficile trovare informazioni di valore dal punto di vista sociale e culturale. La situazione peggiora ed è difficile prevederne le conseguenze, non solo per i singoli utenti, ma anche per l'intera società.</p>
      <p sl="pl">La relatrice ha ragione nel sottolineare il ruolo dei servizi pubblici di radiodiffusione quali guardiani della diversità, con il compito di diffondere informazioni di alta qualità. Ha poi ragione nel proporre un modello in cui vi siano emittenti pubbliche forti non coinvolte nel mercato della competitività tra i media, in coesistenza con imprese mediatiche private mosse dal profitto. L'importanza di un equilibrio tra questi due pilastri è indubbia. Il testo della relazione e le intenzioni della relatrice sembrano chiare e trasparenti. Il compromesso raggiunto durante le riunioni della commissione per la cultura è positivo.</p>
      <p sl="pl">Inoltre, sarebbe necessario definire chiaramente lo stato giuridico dei nuovi metodi di diffusione delle informazioni, quali i weblog o altri siti generati dagli utenti, affinché le persone che creano queste forme di informazione siano consapevoli dei propri diritti, delle proprie responsabilità e di possibili sanzioni. Questo tipo di contenuti è in continuo aumento. Basare questi provvedimenti su un codice etico significa compiere un passo nella giusta direzione.</p>
    </intervention>
    <intervention id="4-172" speaker_id="28380" name="Marek SIWIEC" is_mep="True" mode="written" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Nella risoluzione sulla concentrazione e il pluralismo dei mezzi di informazione nell'Unione europea che è stata approvata, i membri di questo Parlamento, me incluso, che si sono espressi a favore della tutela di un più libero accesso ai vari mezzi d’informazione di massa e alla libertà di espressione, hanno agito nel giusto.</p>
      <p sl="pl">Per quanto riguarda i weblog , tuttavia, sarebbe necessario sottolineare che la risoluzione si distacca nettamente dalla versione iniziale della relazione presentata dall'onorevole Mikko e dalla commissione per la cultura e l'istruzione. La suddetta relazione affermava che sarebbe stato chiarito lo status giuridico dei weblog e dei siti basati su contenuti generati dagli utenti, e che questi sarebbero stati soggetti a normative simili a quelle utilizzate per altri tipi di pubblicazioni. La risoluzione che è stata di fatto approvata invita, invece, ad un dibattito aperto sullo status dei weblog . Per questo motivo ho votato a favore della risoluzione.</p>
      <p sl="pl">A mio avviso, Internet e in particolare i weblog svolgono un importante ruolo nella promozione del pluralismo dei mezzi d’informazione e della libertà di espressione e, come tali, dovrebbero essere esenti da qualsiasi limitazione. Il punto 25 della relazione nella sua precedente versione, se interpretato erroneamente, costituiva una minaccia alla libertà di espressione degli autori che utilizzano questo mezzo sempre più popolare. Vorrei affermare nel modo più incisivo possibile che in futuro il Parlamento europeo dovrebbe respingere qualsiasi tentativo di regolamentazione e controllo di questo genere.</p>
    </intervention>
    <intervention id="4-173" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Nel corso della votazione odierna ho appoggiato la risoluzione sulla concentrazione e il pluralismo dei mezzi d’informazione nell'Unione europea. Concordo con il principio che ha motivato la relatrice, vale a dire la necessità di creare una convergenza tra gli standard per la salvaguardia della democrazia e le libertà fondamentali.</p>
      <p sl="pl">Nel mondo odierno, i mezzi di comunicazione di massa esercitano un’influenza enorme e sempre crescente. La comparsa di mezzi di comunicazione sempre nuovi è uno sviluppo positivo che aumenta il dinamismo e la varietà nel settore. Ritengo che a tale proposito sia necessario creare un sistema di monitoraggio e attuazione basato su indicatori del pluralismo dei media, da stabilire in modo imparziale e affidabile. Dovremmo difendere il pluralismo dei mezzi di informazione in quanto aspetto importante di democrazia e libertà, al fine di garantire a tutti i cittadini dell'Unione europea l'accesso a mass media liberi e diversificati.</p>
      <p sl="pl">Inoltre, osservo che potrebbe essere interessante creare una carta per le libertà dei media mezzi d’informazione, atta a garantire non solo i diritti sociali delle emittenti e dei giornalisti, ma anche la libertà di espressione.</p>
    </intervention>
    <intervention id="4-175" speaker_id="33964" name="Roberta Alma ANASTASE" is_mep="True" mode="written" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">I continui rincari del petrolio stanno generando forti preoccupazioni sul relativo impatto sulla crescita economica dell'Unione europea, in particolare per quanto riguarda le conseguenze negative sul potere di acquisto dei consumatori e sulla qualità della vita.</p>
      <p sl="ro">La politica estera dell'Unione europea svolge un ruolo fondamentale in questo contesto. Poiché l'economia europea dipende ancora largamente dall’importazione di energia, è necessario elaborare una politica energetica comune basata sui principi di solidarietà, sicurezza e diversificazione delle fonti e delle rotte esterne di approvvigionamento.</p>
      <p sl="ro">In qualità di relatrice per la cooperazione nella regione del Mar Nero, ho sempre sottolineato l'importanza e l'urgenza di tali azioni. Oggi esorto la Commissione e il Consiglio a promuovere misure concrete per ridurre la dipendenza energetica dell'Unione europea nell'immediato futuro. Il mio appello si riferisce non solo alle importazioni di petrolio, ma anche di gas e all'attuazione del progetto Nabucco.</p>
    </intervention>
    <intervention id="4-176" speaker_id="photo_generic" name="Jan Andersson, Inger Segelström e Åsa Westlund" is_mep="True" mode="written">
      <p sl="sv">Abbiamo votato contro l'emendamento n. 1 sulla tassazione dei profitti eccezionali perché riteniamo che il testo proposto non sia chiaro. Nutriamo dubbi sulle modalità attuative del provvedimento e, soprattutto, sullo scopo ultimo della proposta. Abbiamo comunque votato a favore dell'emendamento in cui si richiede l’attuazione di aliquote IVA ridotte per beni e servizi a basso consumo energetico, poiché rappresenta una delle molte possibilità per incoraggiare il passaggio ad alternative più efficienti dal punto di vista energetico. Vorremmo comunque sottolineare che le imposte sono una questione nazionale e che le decisioni in merito possono essere adottate unicamente dagli Stati membri.</p>
    </intervention>
    <intervention id="4-177" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore di questa risoluzione perché nel sottolineare la discrepanza tra il valore del greggio sui mercati internazionali e il prezzo al consumo del carburante, essa riesce a trattare questa delicata questione evitando l'approccio emotivo adottato da alcuni governi, come ad esempio quello portoghese.</p>
      <p sl="pt">In Portogallo, il ministro Manuel Pinho ha dimostrato di trovarsi in una situazione di totale confusione (e limitato potere di intervento) ed ha agito interferendo in modo inaccettabile nell'indipendenza dell'organo di controllo. Queste sono solo velleità collegate alla corsa alle elezioni.</p>
      <p sl="pt">Respingo qualsiasi procedura amministrativa volta a fissare i prezzi o armonizzare la politica fiscale sui carburanti a livello europeo.</p>
      <p sl="pt">Sono favorevole ad un intervento fiscale (IVA e imposte sulla produzione), a condizione che si tratti di una misura temporanea e selettiva a favore delle famiglie e dei settori industriali più penalizzati.</p>
      <p sl="pt">A mio avviso, la soluzione implica fondamentalmente un rafforzamento dell'attuale normativa sui prodotti petroliferi. Anziché seguire le dichiarazioni del ministro o le lamentele dei consumatori, l'autorità garante della concorrenza dovrebbe agire in base ai poteri di iniziativa che le sono attribuiti per superare il clima di sfiducia che aleggia sulla sua capacità di supervisionare il settore petrolifero. L'opinione pubblica portoghese merita la garanzia certa che le pratiche anticoncorrenziali non influiscano sulla definizione dei prezzi. Se viene confermato il contrario, l'autorità garante della concorrenza deve intervenire in modo imparziale e imporre sanzioni esemplari.</p>
    </intervention>
    <intervention id="4-178" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="en">Sono lieta di sostenere le idee concrete contenute nella maggior parte del testo di questa risoluzione sull'aumento dei prezzi dell'energia. Le autorità nazionali e regionali devono quanto prima presentare piani di azione a tutela dei cittadini europei più vulnerabili.</p>
      <p sl="en">Sul medio periodo il passaggio a fonti energetiche rinnovabili, insieme ad una maggiore efficienza energetica, contribuirà a proteggerci dalle inevitabili fluttuazioni dei prezzi dovute alla dipendenza dai combustibili fossili. Al momento attuale è però necessario adottare un’azione concreta per ridurre ed eliminare la povertà energetica.</p>
      <p sl="en">Non condivido, tuttavia, l’idea che la liberalizzazione dei mercati energetici contribuisca a risolvere il problema dell'aumento dei prezzi.</p>
    </intervention>
    <intervention id="4-179" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ho votato a favore della proposta di risoluzione comune sul controllo dei prezzi dell'energia. Tuttavia, ho votato contro l'emendamento n. 1 riguardante un'imposta sui proventi straordinari a livello europeo. Considerando che i livelli di tassazione dell'energia cambiano da un paese all'altro dell'Unione europea, ritengo che un provvedimento di questo tipo dovrebbe e dovrà essere adottato a livello nazionale.</p>
    </intervention>
    <intervention id="4-180" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato contro la risoluzione sui prezzi dell'energia. Sebbene io concordi pienamente sul fatto che il rincaro dell'energia richiede un’azione politica decisa, respingo i riferimenti all'energia a basse emissioni di carbonio contenuti nella risoluzione. Respingo l'idea che un incremento dell'energia nucleare possa avere un impatto positivo sull'ambiente e credo che l'attenzione politica debba concentrarsi sulle fonti energetiche rinnovabili e non sul nucleare.</p>
    </intervention>
    <intervention id="4-181" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi compiaccio dell'andamento positivo della votazione odierna per il riconoscimento della povertà energetica e la riduzione dell'IVA sui beni a basso consumo energetico.</p>
    </intervention>
    <intervention id="4-183" speaker_id="photo_generic" name="Jan Andersson, Inger Segelström e Åsa Westlund" is_mep="True" mode="written">
      <p sl="sv">L'Unione europea può fare molto per ridurre il problema dell'obesità, problema al quale il nostro Parlamento dovrebbe prestare attenzione. E’ quindi positivo che quest'Aula abbia oggi votato a favore della relazione sull’alimentazione, il sovrappeso e l'obesità. Una delle conseguenze di questa decisione è che il Parlamento invoca ora la messa al bando degli acidi grassi trans.</p>
      <p sl="sv">Riteniamo tuttavia che la relazione avrebbe potuto dedicare molto meno spazio alle misure da adottare nelle scuole e ai cibi da servire nelle mense scolastiche. A nostro avviso queste decisioni vanno prese a livello nazionale o locale.</p>
    </intervention>
    <intervention id="4-184" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La lotta contro le malattie correlate al sovrappeso e all'obesità, sei problemi per la salute pubblica, deve costituire una priorità fin dai primi anni di vita.</p>
      <p sl="pt">La relazione in esame chiede agli Stati membri, agli enti locali e alle autorità scolastiche di monitorare e migliorare la qualità e gli standard nutrizionali dei menù delle scuole.</p>
      <p sl="pt">Le informazioni nutrizionali sugli alimenti sono importanti. In particolare è utile distinguere tra gli acidi grassi trans naturali, presenti nella carne e nei prodotti lattiero-caseari, e quelli di origine industriale (artificiali). Un’indicazione indistinta dei grassi trans potrà solo creare confusione nei consumatori e riflettere un'immagine negativa di prodotti lattiero-caseari salutari, provocando effetti indesiderati sul consumo e danneggiando la salute pubblica (ridotto apporto di sostanze importanti quali, ad esempio, il calcio e le proteine).</p>
      <p sl="pt">Indicatori europei quali la misura del girovita sono utili per monitorare i fattori di rischio a cui la popolazione è esposta in termini di malattie riconducibili all'obesità. Comprendere la distribuzione dell'obesità addominale facilita la pianificazione di misure più efficaci per ridurre simili problemi.</p>
      <p sl="pt">Sono favorevole ai codici colore sulle etichette alimentari perché i cittadini europei non hanno tanto bisogno di un’etichetta chiara e facilmente comprensibile, quanto di segni di facile interpretazione al fine di compiere scelte salutari.</p>
    </intervention>
    <intervention id="4-185" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Il sovrappeso e le malattie connesse all’alimentazione sono un serio problema in termini di salute pubblica e questo significa che la lotta all’obesità deve costituire una priorità fin dai primi anni di vita.</p>
      <p sl="pt">La relazione Foglietta rivolge un appello molto importante agli Stati membri, agli enti locali e alle autorità scolastiche per il monitoraggio e il miglioramento della qualità e degli standard nutrizionali dei menù scolastici.</p>
      <p sl="pt">Ritengo che le informazioni nutrizionali debbano essere sempre riportate sui prodotti alimentari, indicando in particolare l’eventuale contenuto di acidi grassi trans artificiali, che risultano più nocivi per la salute. Una mancata distinzione tra acidi grassi trans artificiali e naturali sarebbe fuorviante per i consumatori e contribuirebbe solo a trasmettere un'immagine negativa di alcuni alimenti di origine animale che contengono acidi grassi trans naturali, quali la carne e i prodotti lattiero-caseari.</p>
      <p sl="pt">Ho altresì votato a favore dell’elaborazione di indicatori europei quali la misura del girovita e altri fattori di rischio connessi all'obesità perché ritengo che in futuro possano essere utili per valutare sia i rischi nei quali incorre la popolazione sia il successo dei provvedimenti attuati.</p>
    </intervention>
    <intervention id="4-186" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Non posso sostenere questa relazione e l'emendamento n. 6 perché ritengo inappropriato includere questioni fiscali o inerenti ad aliquote IVA in una relazione di questo tipo incentrata sulla salute.</p>
    </intervention>
    <intervention id="4-187" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore della relazione Foglietta e accolgo con favore il Libro bianco sugli aspetti sanitari connessi all'alimentazione, al sovrappeso e all'obesità. Proprio quest’ultima è un grave problema in Europa e le condizioni correlate all’obesità e ad un’alimentazione errata hanno conseguenze gravi dal punto di vista sociale. Nel mio paese, il governo scozzese ha compiuto importanti progressi nel migliorare l'alimentazione all'interno di enti pubblici quali scuole ed ospedali. Iniziative di questo tipo devono essere incoraggiate in tutta l'Unione europea.</p>
    </intervention>
    <intervention id="4-188" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Ho votato a favore della relazione di iniziativa dell'onorevole Foglietta sull'alimentazione, il sovrappeso e l'obesità adottata dalla commissione nel quadro della nostra strategia per la salute pubblica. Plaudo all'idea di fondo secondo cui si dovrebbe concedere all'industria la possibilità di provare a ridurre i problemi di salute conseguenti al sovrappeso e all'obesità attraverso un'autoregolamentazione, ammesso che la Commissione sia investita dei poteri necessari a garantire l’effettiva attuazione, per esempio, di campagne pubblicitarie ragionevoli e responsabili (soprattutto quelle rivolte ai bambini) e la riduzione del tenore di sale, grassi e zuccheri che i cittadini assumono attraverso i prodotti alimentari.</p>
      <p sl="fi">E’ importante riportare nell'etichetta dei prodotti alimentari confezionati informazioni complete, affinché i consumatori sappiano come scegliere tra prodotti alimentari buoni, migliori e peggiori. A mio parere, e in contrasto con le prassi correnti, il contenuto di grassi trans artificiali dovrebbe essere tassativamente incluso nella descrizione del prodotto alimentare e per questo ho votato contro la linea adottata dal nostro gruppo a tale proposito.</p>
      <p sl="fi">Cionondimeno ho sostenuto il parere del nostro gruppo sull'uso dei codici colore nell'etichettatura alimentare. Le etichette riportanti codici colore, il cui scopo è inviare un messaggio chiaro sulla qualità di un prodotto in termini salutistici, hanno acceso un forte dibattito in Europa e spesso inducono in errore, risultando quindi prive di valore. Per questo motivo nel Regno Unito numerose catene di supermercati hanno voluto abolire una prassi precedentemente adottata.</p>
    </intervention>
    <intervention id="4-189" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voterò a favore della relazione dell'onorevole Foglietta sul Libro bianco concernente una strategia europea sugli aspetti sanitari connessi all'alimentazione, al sovrappeso e all'obesità.</p>
      <p sl="de">Concordo con il relatore sulla necessità di rielaborare le misure riguardanti la salute, le attività sportive e l'alimentazione. Nella maggior parte dei casi, problemi quali il sovrappeso e le errate abitudini alimentari si riscontrano nelle fasce della popolazione socialmente ed economicamente meno abbienti. Una prima soluzione al problema può essere attuata nelle scuole. Tra i primi passi da compiere per uno stile di vita più salutare dovrebbe rientrare un aumento delle ore di educazione fisica, l’elaborazione di una dieta equilibrata per bambini e ragazzi e l’inserimento delle scienze della nutrizione tra le materie di studio obbligatorie in tutte le scuole europee. Inoltre, è auspicabile l'etichettatura dei prodotti alimentari, per consentire ai consumatori di confrontare i prodotti e distinguere tra alimenti buoni e alimenti di qualità inferiore.</p>
      <p sl="de">La relazione non offre la soluzione perfetta, ma propone alcuni validi provvedimenti per migliorare alcuni aspetti della questione, verso i quali il mio giudizio è pienamente favorevole.</p>
    </intervention>
    <intervention id="4-190" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">E’ lodevole che la Commissione europea si dedichi a questioni quali un’alimentazione sana e l’attività sportiva per tutti i cittadini, per evitare che incorrano in soprappeso, obesità o malattie croniche. Sono sicuramente favorevole alla volontà di far suonare il campanello di allarme a fronte dell’epidemia obesità che ha colpito tre milioni di bambini e il 20-30% degli adulti, mentre 14 milioni di bambini e la metà della popolazione adulta è in sovrappeso.</p>
      <p sl="fr">Accolgo favorevolmente il fatto che venga riconosciuta ed analizzata l’influenza che sostanze aromatizzanti, quali glutammato, guanilato e inosinato, presenti in quantità massicce in numerosi piatti pronti e prodotti alimentari industriali, possono avere sul comportamento dei consumatori.</p>
      <p sl="fr">Nel contempo mi rammarico del fatto che sia stato respinto il mio emendamento, volto a promuovere sane abitudini alimentari attraverso la consultazione di Euro-Toques, un’associazione di cuochi che aderisce ad un codice d’onore e sostiene la qualità intrinseca dei prodotti e la salvaguardia delle produzioni locali. Ritengo che potremmo trarre ispirazione dalle loro conoscenze per promuovere le prassi migliori, ad esempio nelle mense scolastiche, e per sviluppare nei giovani il gusto per prodotti di qualità e abitudini alimentari corrette.</p>
    </intervention>
    <intervention id="4-191" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione dell’onorevole Foglietta concernente il Libro bianco sugli aspetti sanitari connessi all'alimentazione, al sovrappeso e all'obesità. La relazione contiene diverse raccomandazioni importanti, quali la proposta della messa al bando a livello europeo degli acidi grassi trans che, secondo recenti scoperte, sono connessi all’insorgenza di malattie cardiache e all’infertilità femminile. Cionondimeno, vorrei unirmi ai miei colleghi nel promuovere misure più specifiche. Le scuole, ad esempio, non dovrebbero trovarsi nella condizione di dover valutare se accettare o meno di ospitare nei propri edifici forme pubblicitarie di prodotti alimentari dannosi. Il mio voto è la conseguenza di tali riflessioni.</p>
    </intervention>
    <intervention id="4-192" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="el">Il fenomeno dell’obesità ha assunto dimensioni epidemiche. Le persone più obese d’Europa si trovano in Grecia, dove 3 persone su 4 sono in soprappeso e dove si è registrato un aumento dei fast food pari al 956 per cento.</p>
      <p sl="el">Al fine di combattere l’obesità è necessario adottare immediatamente misure drastiche, quali:</p>
      <p sl="el">ridurre l’aliquota IVA su frutta e verdura;</p>
      <p sl="el">ridurre l’aliquota IVA sui prodotti alimentari sani e tutelare i prodotti tradizionali;</p>
      <p sl="el">garantire un’alimentazione corretta sin dall’infanzia;</p>
      <p sl="el">controllare il cibo servito nelle mense scolastiche e garantire l’attività fisica;</p>
      <p sl="el">bandire la pubblicità e le informazioni fuorvianti su prodotti ad alto tenore di grassi, zuccheri o sale;</p>
      <p sl="el">rendere obbligatoria la pubblicazione di informazioni nutrizionali chiare sulle etichette, in modo che i consumatori possano compiere scelte alimentari salutari;</p>
      <p sl="el">bandire gli acidi grassi trans e gli aromatizzanti contenuti nei piatti pronti prodotti industrialmente.</p>
      <p sl="el">All’inizio del 2009 entrerà in vigore il programma della Commissione per la libera distribuzione di frutta e verdura nelle scuole, finanziato dall’Unione europea per complessivi 90 milioni di euro annui, a cui si aggiungeranno ulteriori finanziamenti nazionali. Il governo greco deve immediatamente creare la disponibilità di fondi per avviare questo programma.</p>
    </intervention>
    <intervention id="4-193" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’esigenza di un’etichettatura chiara sui prodotti alimentari contribuirà alla lotta contro l’obesità. Sono rimasta molto contrariata nel rilevare che questa relazione ha respinto la proposta di rendere obbligatori i codici colore nell’etichetta frontale della confezione. Si tratta di una misura che sostengo fortemente. Accolgo con favore gli appelli per la messa al bando degli acidi grassi trans a livello europeo.</p>
    </intervention>
    <intervention id="4-195" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Vi è una serie di principi basilari da applicare al diritto dei pazienti europei di cercare assistenza in uno Stato membro diverso dal proprio.</p>
      <p sl="en">Non possiamo permettere che la Corte di giustizia europea formuli la politica in materia su base frammentaria, vagliando caso per caso. Saranno adottate decisioni basate unicamente su criteri di mercato e non sulla base dell’unicità dell’assistenza sanitaria come servizio universale non commerciale.</p>
      <p sl="en">La salute e il benessere dei pazienti devono rappresentare il cuore pulsante della normativa da adottare in questo settore.</p>
      <p sl="en">Fino a quando non vi sarà accordo sulla possibilità di armonizzare i servizi sanitari nazionali ai massimi livelli qualitativi, ciascuno Stato deve essere libero di pianificare, finanziare e gestire le proprie infrastrutture per erogare servizi sanitari di alta qualità all’interno dei propri confini.</p>
      <p sl="en">La concorrenza tra servizi sanitari nazionali non deve essere un obiettivo o una conseguenza di tale normativa. Considerare la salute semplicemente come un altro bene da acquistare e vendere, non servirà a perseguire gli interessi dei pazienti. A mio avviso una concezione di questo tipo comporterebbe un abbassamento degli standard.</p>
    </intervention>
    <intervention id="4-196" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La risoluzione in esame formula pareri su linee programmatiche appropriate in merito ad argomenti quali la tutela dell’occupazione, la lotta alla povertà, provvedimenti sul mercato del lavoro, l’integrazione degli anziani nel mercato del lavoro, la mobilità professionale e le disparità di remunerazione. In nessun caso questioni riguardanti il mercato del lavoro di tale importanza devono essere regolamentate attraverso lezioni impartite dalle istituzioni europee. Gli Stati membri si trovano in una posizione migliore rispetto alle istituzioni europee per sviluppare politiche di successo in questi ambiti. Qualsiasi forma di coordinamento internazionale eventualmente necessaria dovrebbe essere perseguita presso le organizzazioni mondiali con vasta legittimazione democratica, quali l’Organizzazione internazionale del lavoro (ILO). Di conseguenza, nella votazione finale non abbiamo appoggiato questa risoluzione.</p>
    </intervention>
    <intervention id="4-197" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Siamo lieti che il Parlamento europeo abbia escluso i servizi sanitari dalla direttiva servizi generale. L’assistenza sanitaria è, del resto, un settore specifico che richiede un approccio altrettanto specifico.</p>
      <p sl="nl">La premessa fondamentale della proposta, in linea con la relativa giurisprudenza, deve essere che l’organizzazione e il finanziamento dell’assistenza sanitaria ricadano sotto la responsabilità degli Stati membri. significa Ciò vuol dire che, da una parte, la mobilità del paziente non può diventare un diritto assoluto e, dall’altra, che non ci sono scuse per non investire nel proprio sistema sanitario nazionale. Tale premessa implica necessariamente che gli Stati membri devono addebitare poter scaricare sul costo reale.</p>
      <p sl="nl">Deve valere il principio della solidarietà, ma anche la possibilità di un trattamento differenziato per chi, attraverso le tasse, ha contribuito al sistema di previdenza sociale del proprio paese e per i pazienti stranieri che, invece, non hanno contribuito.</p>
      <p sl="nl">Ritengo positiva la formulazione di questa direttiva, ma chiunque conosca il settore è consapevole del fatto che rimane ancora molto lavoro da fare. Secondo me la qualità, l’accessibilità e la sostenibilità finanziaria dell’assistenza sanitaria basata su una solidarietà socialmente responsabile restano criteri fondamentali.</p>
    </intervention>
  </section>
  <section id="creitem18" title="9. Correzioni e intenzioni di voto: vedasi processo verbale"/>
  <section id="creitem19" title="10. Approvazione del processo verbale della seduta precedente: vedasi processo verbale"/>
  <section id="creitem20" title="11. Verifica dei poteri: vedasi processo verbale"/>
  <section id="creitem21" title="12. Comunicazione delle posizioni comuni del Consiglio: vedasi processo verbale"/>
  <section id="creitem22" title="13. Stato di avanzamento della riforma delle Scuole europee (discussione)">
    <intervention id="4-205" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">L'ordine del giorno reca la discussione dell’interrogazione orale, presentata dall’onorevole Batzeli e dall’onorevole Hennicot-Schoepges, alla Commissione, sullo stato di avanzamento della riforma delle Scuole europee (O-0066/2008 – B6-0454/2008).</p>
    </intervention>
    <intervention id="4-206" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">autore . − Signora Presidente, esprimo il mio ringraziamento al commissario per aver accettato di rispondere a questa interrogazione che abbiamo presentato circa quattro mesi fa. Vorrei ricordare che le responsabilità della commissione del Parlamento europeo per la cultura e l’istruzione, in base all’allegato VI, sezione XV, paragrafo 2 del regolamento, includono la “promozione del sistema delle scuole europee”.</p>
      <p sl="fr">Prioritaria per queste scuole è l’istruzione dei figli dei funzionari comunitari. Questi bambini rientrano nella categoria I, rappresentano circa il 70 per cento degli alunni e non pagano tasse di iscrizione, e il finanziamento è per il 60 per cento circa comunitario. Le categorie II e III, che rappresentano rispettivamente il 5 per cento e il 25 per cento degli alunni, pagano tasse scolastiche che variano dai 4 000 ai 16 000 euro.</p>
      <p sl="fr">Su un totale di 100 milioni di allievi nell’Unione a 27, le 14 scuole esistenti sono frequentate da quasi 21 000 alunni, dalla scuola materna al diploma di scuola secondaria, in 14 lingue ufficiali, e offrono un piano di studi identico in tutte le sezioni linguistiche. Rispetto alla situazione di tutti gli altri alunni dell’Unione europea, questi studenti risultano pertanto decisamente privilegiati.</p>
      <p sl="fr">Nel 2006 la Commissione si è impegnata a riformare il sistema – impresa encomiabile – con l’intento di creare, sulla base di un piano di studi comune e, laddove possibile, l’insegnamento nella lingua materna, un sistema di istruzione europeo applicabile a tutti i tipi di scuola che vogliano conferire il diploma di maturità europea.</p>
      <p sl="fr">La scuola a Parma ha ottenuto l’approvazione del consiglio superiore delle scuole europee e sarà la prima del suo genere a conferire, nel giugno del 2009, un diploma di maturità europea. Da parte sua, in considerazione della riforma in atto, il consiglio superiore delle scuole europee ha avviato un’approfondita valutazione del diploma.</p>
      <p sl="fr">Uno studio richiesto dalla commissione parlamentare per la cultura e l’istruzione, che sarà disponibile in ottobre, mostra che il 94 per cento di coloro che hanno ottenuto il diploma di maturità europea prosegua gli studi nelle principali università europee e il 62 per cento studi in università al di fuori del loro paese d’origine. Vi è dunque una mobilità di gran lunga superiore tra questi studenti.</p>
      <p sl="fr">Ciò significa che disponiamo di un sistema di istruzione europeo che si è dimostrato valido. Nelle risoluzioni del 2002 e del 2005, il Parlamento europeo ha sostenuto la necessità di una profonda riforma del sistema scolastico mirata a una governance migliore e ad una maggiore apertura.</p>
      <p sl="fr">A seguito dei successivi allargamenti dell’Unione europea e del crescente numero di agenzie europee e delle relative sedi di lavoro, la riforma del modello del sistema delle scuole europee e l’inizio della sua trasposizione nei sistemi di istruzione generali sono senz’altro necessari e urgenti.</p>
      <p sl="fr">Non è forse giunto il momento di offrire ai cittadini europei un modello scolastico collaudato, multilingue e flessibile, che risponda alle loro preoccupazioni di mobilità, mettendo a frutto l’esperienza acquisita dalle scuole europee? Conosco ovviamente la risposta: non è di nostra competenza. Ma dovremmo almeno provarci, perché la percezione che le scuole europee siano elitarie e la classificazione degli alunni al loro interno sono senz’altro incompatibili con gli obiettivi di mercato unico, mobilità e maggiore coesione sociale.</p>
      <p sl="fr">Quali sono stati i progressi compiuti nel processo di riforma e di maggiore apertura teso a garantire che il sistema delle scuole europee possa evolvere in un sistema di istruzione europeo, pur mantenendo i risultati ottenuti sino ad oggi? Quale sistema di finanziamento comunitario si può prevedere per migliorare la gestione delle scuole accreditate? Parma potrebbe indicarci la via da percorrere.</p>
      <p sl="fr">Desidero infine chiedere al signor Commissario quali siano stati i progressi compiuti nel campo dell’istruzione per i bambini con esigenze educative specifiche. Sono ben consapevole del fatto che molti onorevoli colleghi sono interessati a questo argomento, e ringrazio il commissario e il presidente per l’opportunità di avere una discussione pubblica in merito.</p>
    </intervention>
    <intervention id="4-207" speaker_id="photo_generic" name="Siim Kallas" is_mep="True" mode="spoken">
      <p sl="en">vicepresidente della Commissione . − Signora Presidente, ringrazio gli onorevoli deputati per le domande e per l’opportunità di discutere nuovamente queste questioni al Parlamento europeo.</p>
      <p sl="en">La Commissione ritiene prioritaria ed estremamente complessa la riforma del sistema delle scuole europee. La Commissione ha sempre promosso con forza una maggiore apertura del sistema delle scuole europee e alcuni progressi sono stati compiuti. All’incontro ministeriale del novembre 2006, durante la presidenza olandese del consiglio superiore delle scuole europee, è stato manifestato accordo politico sulla questione.</p>
      <p sl="en">In seguito all’approvazione formale da parte del consiglio superiore, nell’aprile del 2008, delle modalità concrete di realizzazione dell’obiettivo, ora tutte le scuole accreditate negli Stati membri possono adottare il piano di studi europeo e conferire il diploma di maturità europea. Spetta alle autorità competenti nei singoli Stati membri avviare delle iniziative volte a concretizzare nelle scuole nazionali questa apertura del sistema delle scuole europee.</p>
      <p sl="en">L’apertura del sistema delle scuole europee risponde all’auspicio del Parlamento di garantire questa possibilità sia dove vi è la sede di agenzie decentralizzate dell’Unione europea (le cosiddette “scuole di tipo II”) sia dove non vi è una presenza diretta dell’Unione europea (le cosiddette “scuole di tipo III”).</p>
      <p sl="en">Dopo quasi cinquant’anni il diploma di maturità europea ha effettivamente acquisito un elevato valore intrinseco e la Commissione intende mantenerne l’alto livello qualitativo.</p>
      <p sl="en">Nell’aprile del 2008 il consiglio superiore delle scuole europee ha approvato una revisione della convenzione relativa al diploma di maturità europea, che può ora essere conferito dalle scuole accreditate.</p>
      <p sl="en">Come ha appena ricordato l’onorevole Hennicot-Schoepges, nel 2007 la commissione parlamentare per la cultura e l’istruzione ha avviato uno studio per analizzare le carriere accademiche e professionali degli ex allievi delle scuole europee, che rivelerà gli specifici benefici ottenuti e le eventuali difficoltà incontrate da questi diplomati.</p>
      <p sl="en">Il segretario generale delle scuole europee ha anche dato il via a uno studio volto alla valutazione esterna del diploma di maturità europea. Confido nel fatto che la combinazione dei risultati di questi due studi ci fornirà degli elementi chiave per un ulteriore miglioramento del sistema delle scuole europee, consentendoci di adattarlo alle mutevoli necessità degli studenti.</p>
      <p sl="en">Posso infine assicurarvi che il sistema delle scuole europee ha supplementari notevolmente aumentato il proprio impegno per l’integrazione dei bambini con esigenze educative specifiche (SEN). Nelle scuole europee, nell’anno scolastico 2004/2005, si contavano 274 alunni con esigenze educative specifiche; nello scorso anno scolastico ben 411. La relativa voce di bilancio stanziata per il 2008 ammontava a 3 123 000 euro; nel 2004 tale dotazione aveva superato di poco i 2 milioni di euro.</p>
      <p sl="en">La Commissione desidera ringraziare l’intergruppo “Disabilità” del Parlamento europeo per avere deciso di istituire un fondo di 200 000 euro per un progetto pilota per un centro di risorse SEN. Questa iniziativa consente al sistema delle scuole europee di venire meglio incontro alle necessità dei bambini con esigenze educative specifiche.</p>
      <p sl="en">Nel luglio del 2008 il consiglio superiore delle scuole europee ha approvato la proposta di utilizzare il fondo di 200 000 euro del Parlamento europeo per effettuare una valutazione dell’attuale politica SEN nelle scuole europee. Questo studio consentirà alle scuole europee di migliorare la qualità dell’integrazione degli allievi con esigenze educative specifiche.</p>
      <p sl="en">Sempre nel luglio 2008, la Commissione europea ha avviato la procedura finanziaria per rendere disponibile il fondo di 200 000 euro del Parlamento europeo. Il trasferimento alle autorità di bilancio è in corso.</p>
      <p sl="en">Sono stati fatti dei progressi, ma è cruciale che il Parlamento europeo dia il proprio sostegno al processo di riforma avviato dalla Commissione in modo che possa essere concluso e le riforme possano essere pienamente applicate il prima possibile. Torno a sottolineare il ruolo fondamentale degli Stati membri, con i quali abbiamo instaurato degli ottimi rapporti .</p>
      <p sl="en">Mi auguro che la presidenza svedese, non all’Unione europea ma al consiglio superiore delle scuole europee, porti avanti queste iniziative. Desidero sottolineare che la relazione dell’onorevole Bösch, membro del Parlamento europeo, si è dimostrata molto utile ed egli è stato veramente di grande aiuto nella questione.</p>
      <p sl="en">Mi impegno personalmente a fare tutto il possibile per sviluppare il sistema delle scuole europee perché stiamo riscontrando considerevoli difficoltà in un sistema ideato nel 1953; dobbiamo pertanto attuare importanti modifiche al fine di renderlo flessibile e ben funzionante.</p>
    </intervention>
    <intervention id="4-208" speaker_id="39534" name="Cornelis VISSER" is_mep="True" mode="spoken" nationality="Netherlands" birth_date="14-11-1965" birth_place="Stellendam" p_group="Group of the European People's Party (Christian Democrats) and European Democrats" m_state="NL">
      <p sl="nl">a nome del gruppo PPE-DE . – Signora Presidente, ho chiesto la parola perché sono preoccupato. Oggi parliamo delle scuole europee e per questo sono grato all’onorevole Hennicot.</p>
      <p sl="nl">Desidero attirare l’attenzione del commissario Kallas su un particolare aspetto delle scuole europee, e cioè l’educazione religiosa. L’anno scorso mi sono giunte alcune preoccupanti relazioni. Come sapete l’anno scorso il consiglio superiore delle scuole europee ha stabilito che è necessario un minimo di sette allievi di una stessa lingua affinché una materia venga insegnata nella lingua madre. Per materie generiche come la geografia e la matematica non è un problema, ma la situazione è ben diversa quando si tratta di educazione religiosa.</p>
      <p sl="nl">L’innalzamento del numero minimo ha determinato che vi sono ora scuole europee dove gli allievi non possono più ricevere un’educazione religiosa nella propria lingua. Sono seriamente preoccupato soprattutto per il ciclo primario. Ritengo che la religione, discutere e apprendere dei principi e dei valori così grandemente stimati in Europa, sia estremamente importante. Nella religione i sentimenti sono estremamente importanti e come ben sappiamo i bambini esprimono al meglio sentimenti ed emozioni nella propria madrelingua.</p>
      <p sl="nl">Ritengo inaccettabile una situazione nella quale, a seconda della lingua e della nazionalità, alcuni allievi possano ricevere l’educazione religiosa nella loro madrelingua, mentre ad altri sia negato. Chiedo pertanto al signor Commissario di riflettere su questa questione e fissare delle direttive chiare: tutti gli alunni, che siano di madrelingua inglese, tedesca od olandese, devono avere pari opportunità e un’istruzione di pari qualità.</p>
      <p sl="nl">E’ necessario prestare attenzione non solo agli allievi ma anche al corpo insegnante. Il numero minimo di sette allievi comporta ogni anno l’incertezza sul fatto se vi sia o meno un numero sufficiente di alunni e il corpo insegnante non è mai sicuro che nell’anno scolastico successivo l’educazione religiosa sarà materia di insegnamento. Questa incertezza professionale si ripercuote sulla ricerca di insegnanti di religione validi in tutte le lingue. Sollecito la Commissione affinché ribadisca l’importanza che riveste per genitori e alunni delle scuole europee l’educazione religiosa e insista affinché essa prosegua nella madrelingua degli allievi.</p>
    </intervention>
    <intervention id="4-209" speaker_id="28342" name="Maria BADIA i CUTCHET" is_mep="True" mode="spoken" nationality="Spain" birth_date="13-05-1947" birth_place="St. Quirze del Vallès" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">a nome del gruppo PSE . – Signor Commissario, è già stato detto in questa sede che le scuole europee, in quanto centri ufficiali di istruzione, sono state istituite congiuntamente dai governi degli Stati membri dell’Unione europea allo scopo di fornire un’istruzione multilingue e multiculturale innanzi tutto ai figli dei dipendenti delle istituzioni europee e che per molteplici ragioni ora è necessaria una loro riforma, soprattutto alla luce delle nuove esigenze.</p>
      <p sl="es">Lo sviluppo istituzionale dell’Unione, il suo ampliamento e la proliferazione di agenzie europee hanno mutato il profilo degli allievi delle scuole europee, sia per quanto riguarda gli aspetti culturali e linguistici sia in termini numerici: le domande di iscrizione sono nettamente aumentate.</p>
      <p sl="es">Inoltre, la maggiore flessibilità dei contratti di impiego ha portato a nuove situazioni lavorative e familiari che incidono sui profili sociali e familiari e sui bisogni delle famiglie.</p>
      <p sl="es">Come è già stato fatto presente dal Parlamento in due risoluzioni, la riforma è necessaria per modernizzare le scuole affinché siano in grado di offrire il servizio per il quale sono state istituite con la qualità richiesta, siano accessibili e risolvano problemi specifici di accesso o segregazione.</p>
      <p sl="es">Per questo motivo sono ben lieto che vi siano attualmente due studi in corso, come annunciato dal commissario; vedremo se daranno dei frutti.</p>
      <p sl="es">In breve, malgrado sia aumentato il numero delle lingue comunitarie e si riscontrino maggiori complessità sui diversi fronti, è necessario nel portare avanti il processo di riforma, apertura e miglioramento delle scuole europee, garantendo allo stesso tempo che le loro qualifiche siano riconosciute in tutti gli Stati membri dell’Unione europea.</p>
      <p sl="es">Detto questo, desidero ora porre due domande specifiche al commissario.</p>
      <p sl="es">La prima riguarda una serie di reclami che ho ricevuto da parte dei genitori di alcuni allievi che hanno studiato nelle scuole europee. Apparentemente, quando proseguono gli studi dopo aver conseguito il diploma di maturità europea, al voto medio da essi ottenuto viene tolto un punto: in altre parole vengono penalizzati. Vorrei sapere se il signor Commissario è a conoscenza di questa pratica e la sua ragione d’essere.</p>
      <p sl="es">La seconda domanda riguarda i figli degli assistenti parlamentari. Ho ricevuto dei reclami anche da parte degli assistenti che, volendo mandare i propri figli alle scuole europee, hanno dovuto iscriverli come appartenenti alla categoria III, e quindi pagare le tasse scolastiche. Ho visitato la pagina che riporta tutte le informazioni sul funzionamento delle scuole europee, l’ho qui con me e la leggerò in francese perché è la lingua nella quale l’ho trovata. Per la categoria I dice:</p>
      <p sl="fr">“I figli dei dipendenti delle istituzioni europee e delle organizzazioni riportate di seguito, assunti direttamente per un periodo ininterrotto di almeno un anno”.</p>
      <p sl="es">Segue un elenco di dodici punti; al punto 4 si legge:</p>
      <p sl="fr">“Persone con un contratto di lavoro direttamente vincolante, di diritto privato, con le istituzioni europee.”</p>
      <p sl="es">Questa è dunque la situazione di persone o di un gruppo di persone che potremmo ben ritenere rientrino nella categoria I. Vorrei chiedere al Signor Commissario per quale motivo i figli degli assistenti parlamentari debbano iscriversi nella categoria III e pagare le tasse scolastiche.</p>
    </intervention>
    <intervention id="4-214" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">a nome del gruppo ALDE . – Signora Presidente, a nome del mio gruppo desidero innanzi tutto convenire che il sistema attuale è alquanto complesso e dovrebbe essere semplificato. Sappiamo che le questioni relative all’istruzione sono fondamentalmente di competenza degli Stati membri sebbene le scuole europee rientrino anche tra le competenze dell’Unione europea. Ovunque vi siano agenzie europee devono esservi anche le scuole europee, questo è un principio fondamentale. Dobbiamo anche ricordare che le nostre diverse strategie ci permettono di dichiarare ai cittadini europei che l’istruzione è sempre un investimento per il futuro. E’ sulla base di queste consapevolezze che dobbiamo agire nel caso delle scuole europee.</p>
      <p sl="fi">Desidero sollevare alcuni punti concernenti l’istruzione. Il primo riguarda in che misura essa sia gratuita. Credo che sia necessaria una discussione su come si possa rendere completamente gratuita l’istruzione in Europa, qualunque sia la scuola in questione. Ogni bambino e ogni giovane dovrebbe avere l’opportunità di accedere ad una buona istruzione e trarne i relativi benefici, e non doverla pagare è una garanzia in questo senso. Ritengo che se ci sarà la volontà degli Stati membri, e, se veramente crediamo che l’istruzione è un investimento nel futuro, potremo raggiungere tale obiettivo.</p>
      <p sl="fi">E’ altresì importante che l’insegnamento si svolga nella madrelingua dello studente, poiché la lingua costituisce la base dell’identità. I bambini e i giovani nelle scuole europee provengono da culture e nazioni diverse. E’ importante che apprendano nella loro madrelingua, ma è anche essenziale ricordare la necessità di strutture di insegnamento speciali e di dare agli studenti una consapevolezza culturale, dato che spesso non hanno radici poiché passano da un paese ad un altro, un paese per loro nuovo ed estraneo. Per questo motivo dobbiamo assicurare il loro generale sviluppo e la loro crescita personale in quanto esseri umani. Su questo si fondano anche la politica europea dei diritti umani e la nozione europea di umanità.</p>
      <p sl="fi">Per quanto riguarda le strutture speciali alle quali ho accennato, un punto sul quale dovremmo investire è il numero di alunni per classe, che non deve essere troppo elevato. Inoltre, ogni bambino dovrebbe avere la possibilità di scegliere discipline tagliate su misura per lui.</p>
      <p sl="fi">In conclusione, ritengo che i veri standard educativi in Europa saranno valutati in base a come trattiamo chi ci sta vicini e sta peggio di noi e in base a come ci prendiamo cura dei bambini e dei giovani. Le scuole europee sono una vetrina sul mondo. Quali sono i nostri attuali standard educativi e in che modo ci occupiamo dei giovani? Siamo pronti a investire in loro e nel loro futuro? Mi auguro che l’Europa lo sia e che effettivamente investa nei bambini, nei giovani e nelle scuole europee.</p>
    </intervention>
    <intervention id="4-215" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signora Presidente, un’esperienza di 50 anni con le scuole europee, che affrontano problemi specifici di diversità linguistiche, culturali e di migrazione, fa riflettere sull’eventualità di utilizzare tale esperienza per diffondere questo modello scolastico. Non sono solamente i figli dei dipendenti delle istituzioni europee che hanno bisogno di apprendere le lingue straniere ai livelli più avanzati e imparare a integrarsi con i loro coetanei provenienti da altri paesi europei. Non sono solo loro che, poiché i genitori hanno accettato un impiego all’estero, necessitano di un approccio scolastico specifico.</p>
      <p sl="pl">Siamo contrari alla discriminazione. E allora perché i bambini che non sono figli di dipendenti delle istituzioni europee dovrebbero essere esclusi da queste scuole? Vorrei attirare la vostra attenzione anche su una questione che è all’esame della commissione parlamentare per la cultura e l’istruzione, ovvero la necessità di reintrodurre i classici, il greco e il latino, nelle scuole in Europa e l’importanza dell’insegnamento del greco e del latino nelle scuole europee. Ritengo sia essenziale occuparsi con urgenza della necessità di ampliare e riformare le scuole europee e i principi in base ai quali esse operano.</p>
    </intervention>
    <intervention id="4-216" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="en">a nome del gruppo Verts/ALE . – Signora Presidente, in qualità di membro della commissione parlamentare per la cultura e l’istruzione permettetemi di accogliere calorosamente l’iniziativa delle onorevoli Hennicot-Schoepges e Batzeli, anch’esse membri della commissione, di rivolgere un’interrogazione orale alla Commissione europea per discutere dello stato di avanzamento della riforma delle scuole europee.</p>
      <p sl="en">In tema di multilinguismo e della sua importanza, desidero cogliere questa opportunità per esprimere una seria preoccupazione della Romania, dove una recente iniziativa del ministero per lo Sviluppo regionale a completamento della traduzione dal rumeno in ungherese del programma operativo regionale dell’Unione europea ha subito gravi attacchi da parte del Partito socialdemocratico rumeno guidato da diversi leader dell’ex regime comunista. Vorrei sottolineare che questo sta avvenendo in uno dei 27 Stati membri dell’Unione nell’anno europeo del dialogo interculturale, proprio mentre il commissario Orban pubblica una comunicazione intitolata “Il multilinguismo: una risorsa per l'Europa e un impegno comune”. Nell’anno europeo del dialogo interculturale una discussione sulla riforma delle scuole europee non potrebbe essere più rilevante, poiché viviamo in un’Europa multiculturale e multilingue nella quale coesistono lingue e culture diverse. Dobbiamo permettere e promuovere tali interazioni culturali al fine di garantire il successo dell’integrazione europea.</p>
      <p sl="en">Il nostro sistema di istruzione europeo deve pertanto riflettere questa multiculturalità e consentire una coesistenza positiva e piacevole. Nello specifico, le scuole europee sono state istituite proprio per rispondere all’esigenza di un’istruzione multiculturale e multilingue, che rafforzi al contempo l’identità europea. Tuttavia, nel contesto di un’Europa allargata con una maggiore mobilità dei cittadini e un maggior numero di agenzie nei vari Stati membri, la sfida è proprio soddisfare queste esigenze. Le domande sollevate nella discussione di oggi evidenziano come sia essenziale concentrarsi sulle riforme poiché si è rivelato sempre più complesso offrire un’istruzione multilingue, flessibile e di elevata qualità.</p>
      <p sl="en">Permettetemi di sottolineare che, solo se consentiremo agli studenti di esprimere e professare la propria identità culturale e utilizzare la propria madrelingua nel corso della loro educazione e formazione, permetteremo loro di diventare veri cittadini d’Europa. Temo che gli allievi delle scuole europee, se non saranno in grado di sviluppare innanzi tutto la propria identità nazionale attraverso l’uso della propria madrelingua e cultura, non avranno una solida base sulla quale costruire la loro identità europea.</p>
      <p sl="en">Vi ringrazio per l’attenzione e vi auguro buon lavoro nel processo di riforma delle scuole europee.</p>
    </intervention>
    <intervention id="4-217" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM . – Signora Presidente, alcuni anni fa sono stati individuati due problemi attinenti le scuole europee. Uno era la forte arretratezza delle politiche di inclusione e integrazione per bambini con esigenze educative specifiche (SEN). L’altro consisteva nel fatto che, ai genitori che presentavano domanda di iscrizione a scuola per un figlio con esigenze particolari, le scuole facevano regolarmente presente che esse non erano di fatto in grado di rispondere ai loro bisogni e consigliavano di rivolgersi altrove. Questa situazione era del tutto inadeguata.</p>
      <p sl="en">Nel dicembre del 2007 il Parlamento ha deciso di usare una parte del proprio bilancio per “contribuire al finanziamento di un’istruzione di prim’ordine per i bambini con esigenze educative specifiche (SEN) e promuovere il concetto di educazione inclusiva; l’importo stanziato viene erogato su presentazione di una proposta di avvio di un progetto pilota per il centro di risorse SEN che includa personale qualificato con esperienza specifica e apposito materiale didattico”. Non impiegherò il tempo a mia disposizione per raccontarvi della travagliata nascita di questo progetto pilota. Il risultato è stato che esso si è concretizzato in una serie di incarichi a tempo parziale per psicologi e qualche altra risorsa. Questo io non lo definirei un vero progetto pilota, che vedo come vere e proprie classi e classi integrate in tutte le scuole europee.</p>
      <p sl="en">Ritengo sia giunto il momento di essere molto chiari riguardo agli obiettivi, che sono inclusione e integrazione dei bambini in un modo per loro possibile. Il progetto SEN conta ora 411 allievi nelle scuole europee. Si tratta del 2 per cento della popolazione scolastica, contro una percentuale di disabili del 17 per cento nella popolazione totale. Ancora oggi non consentiamo ad un numero sufficiente di bambini con esigenze educative specifiche l’accesso a queste scuole, poiché ne escludiamo il 15 per cento. Non posso credere che la percentuale tra le persone che hanno diritto di essere ammesse in queste scuole differisca da quella nella popolazione complessiva.</p>
      <p sl="en">Abbiamo indubbiamente bisogno di un progetto e di valutare la situazione, ma potremmo andare avanti all’infinito: è da sempre che esaminiamo la situazione! E’ giunto il momento di superare i progetti pilota. E’ giunto il momento per un approccio concreto nei confronti dei bambini come pratica standard in tutte le scuole. Siamo ben lungi dal farlo.</p>
      <p sl="en">Questo è l’altro aspetto della diversità. Non si tratta solo di lingua e cultura, si tratta di bisogni e capacità delle persone e bisogna provvedere anche a questa grande diversità.</p>
    </intervention>
    <intervention id="4-218" speaker_id="41004" name="Roberto FIORE" is_mep="True" mode="spoken" nationality="Italy" birth_date="15-04-1959" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, vanno apprezzati sicuramente i tentativi di sviluppare una scuola europea, ma non dobbiamo dimenticare che l'obiettivo strategico è di rendere in un certo senso l'Europa guida dal punto di vista scientifico, sociale, ma anche come modello di convivenza.</p>
      <p sl="it">In quel senso noi dobbiamo allora sviluppare quelle che sono le radici culturali europee, ad esempio ciò che Roma ha dato dal punto di vista giuridico o quello che la Grecia ha dato dal punto di vista filosofico o quello che la Germania ha dato per quanto riguarda la musica. Ma va detto anche che vanno oggi riprese – e in questo senso ci sono studi chiari – quelle lingue cosiddette morte, come il latino e il greco, che le stesse compagnie americane più sviluppate, come la General Motors o l'University of Yale , richiedono come fondamento, proprio per il modus operandi di imprenditori o, se vogliamo anche di capi di famiglia. Inoltre, infine, va detto che l'elemento della cristianità e dei valori cristiani delle nostre radici devono essere fondamentali per quanto riguarda una vera e propria scuola europea.</p>
    </intervention>
    <intervention id="4-219" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, signor Commissario, i miei onorevoli colleghi hanno presentato una serie di richieste mirate a conseguire un maggiore progresso nelle scuole europee, che sono di esempio per le altre scuole negli Stati membri.</p>
      <p sl="el">Vi prego di voler rispondere alla mia domanda riguardo alla misura in cui la legislazione locale influisce sulle scuole europee. Abbiamo riscontrato delle differenze tra le scuole nei Paesi Bassi, in Belgio, in Germania e in Lussemburgo, in particolare nell’approccio verso i bambini con difficoltà di apprendimento. Questi ultimi hanno ricevuto trattamenti diversi a seconda che si trovassero a Bruxelles o a Lussemburgo.</p>
      <p sl="el">Dato che stiamo discutendo degli allievi, mi chiedo perché essi debbano essere divisi in categorie. Perché devono scegliere accuratamente i corsi della scuola secondaria prima dell’inizio delle lezioni? Perché l’insegnamento della religione e delle lingue classiche dipende dal numero di allievi in aula? Perché ai bambini non viene insegnata la storia del loro paese di origine? Perché l’insegnamento non avviene nella loro madrelingua?</p>
      <p sl="el">Consideriamo ora il personale docente: una selezione meritocratica in tutti i paesi garantirà uno standard uniforme nelle associazioni degli insegnanti. Il processo di selezione viene controllato in tutti i paesi? Vi è un avvicendamento del personale amministrativo, ma vi sono anche persone che rimangono presidi per più di vent’anni. Perché non vi è una selezione dei presidi?</p>
      <p sl="el">Come anche voi avete messo in evidenza, la flessibilità porterà a risultati migliori. Le autorità degli Stati membri devono preoccuparsi di garantire che non vi siano scuole esclusivamente per immigrati d’élite, ma piuttosto scuole che fungano da modello per le altre scuole di immigrati.</p>
    </intervention>
    <intervention id="4-220" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signora Presidente, sono qui non solo in veste di membro del Parlamento europeo, ma anche come persona con esperienza diretta della scuola europea in quanto padre di un ragazzo che per tre anni ha frequentato la scuola europea di Bruxelles e che l’anno scorso ha conseguito il diploma. Basandomi sull’esperienza familiare e sulle mie osservazioni occasionali, ad esempio alle serate con i genitori di questa che è una delle quattro scuole europee di Bruxelles, ritengo di comprendere l’argomento della discussione di oggi. Volevo solamente sottolineare un dato: il numero di queste scuole è in aumento. Quando, tre anni fa, mio figlio ha cominciato a frequentare una di queste scuole, a Bruxelles se ne contavano tre, mentre ora sono quattro. Nelle scuole europee il numero massimo di allievi consentito per classe è 32.</p>
      <p sl="pl">Ritengo importante fare presente che in molti paesi europei il numero massimo di allievi consentito per classe è ben inferiore rispetto a quello nelle scuole europee. Il nostro interesse al riguardo è evidente: dobbiamo fare attenzione a ciò che noi, in quanto Unione europea, finanziamo. Più del 50 per cento dei fondi di queste scuole proviene dal bilancio dell’Unione europea. In conclusione, Signora Presidente, è ragionevole aprire queste scuole ma ciò non dovrebbe della compromettere la qualità dell’insegnamento o consentire un numero eccessivo di studenti in queste scuole.</p>
    </intervention>
    <intervention id="4-221" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Le scuole europee sono riconosciute in Europa come istituzioni elitarie che forniscono un’istruzione di qualità ai giovani. Nel 1953 Jean Monnet dichiarò che lo scopo di queste scuole era di riunire i bambini europei, a prescindere dalla loro nazionalità, e infondere in loro lo spirito europeo e un senso di appartenenza, in modo che potessero poi creare un’Europa unita e prospera. Il programma di riforma di queste scuole deve tenere conto dei seguenti punti chiave. Tutte le 23 lingue ufficiali dell’Unione europea devono essere presenti in queste scuole e i bambini devono avere la possibilità di esprimersi nella loro madrelingua. Purtroppo vi sono ancora lingue ufficiali dell’Unione che non sono presenti in alcuna scuola europea.</p>
      <p sl="ro">Inoltre, uno degli obiettivi delle scuole europee è promuovere l’unità tra i gruppi di bambini, fare in modo che si avvicinino gli uni agli altri e favorire lo sviluppo dello spirito di tolleranza e la comunicazione. Pertanto non credo che dividerli in tre categorie sia una misura valida. Coloro che rientrano nella categoria III, detta “altri”, possono frequentare queste scuole solo se rimangono dei posti dopo che sono stati ammessi i figli dei dipendenti delle istituzioni europee. Questa divisione in categorie è discriminatoria e propongo che venga rimossa dallo statuto delle scuole europee.</p>
    </intervention>
    <intervention id="4-222" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signora Presidente, come risultato della globalizzazione che incide su tutto, istruzione inclusa, il concetto di scuola europea è sempre più popolare. quale Per questo motivo abbiamo un principio guida che cerchiamo di rispettare, ed è qui che cominciano i problemi. Trovare una risposta alla domanda “come dovrebbe essere la scuola” è estremamente difficile. Dovrebbe essere elitaria o universale; dovrebbe imporre il proprio stile e piano di studi a tutti gli allievi o dovrebbe essere una scuola che si orienta verso determinati indirizzi pur tenendo conto delle tradizioni nazionali e regionali; dovrebbe essere una scuola nella quale si insegna ad apprezzare e rispettare le proprie tradizioni, cultura, storia, religione e lingua o si dovrebbe insegnare l’apertura verso le culture di altre nazioni attraverso il multilinguismo e l’apprezzamento di tutto il mondo? Vi è però una questione che in linea di principio non suscita alcun dubbio. Data la presenza dell’Unione europea, i diplomi rilasciati da tutti gli istituti di istruzione degli Stati membri dovrebbero essere riconosciuti.</p>
    </intervention>
    <intervention id="4-223" speaker_id="39715" name="Mihaela POPA" is_mep="True" mode="spoken" nationality="Romania" birth_date="16-04-1962" birth_place="Huși" p_group="Group of the European People's Party (Christian Democrats) and European Democrats" m_state="RO">
      <p sl="ro">Ritengo che le scuole europee siano le scuole del futuro nell’Unione poiché tengono conto dell’aumentata mobilità e del processo di globalizzazione, e di conseguenza offrono a ciascuno studente la possibilità di studiare nella propria madrelingua, promuovendo così il multilinguismo.</p>
      <p sl="ro">Ho studiato personalmente questo sistema scolastico. Ho visitato la più vecchia scuola europea di Bruxelles, che è stata istituita oltre 50 anni fa, e ho incontrato più di 40 studenti rumeni che hanno la possibilità di studiare nella loro madrelingua. Bisogna sottolineare che le scuole europee promuovono l’inclusione sociale in quanto gli studenti di nazionalità diverse imparano a conoscersi e aiutarsi.</p>
      <p sl="ro">Desidero sottolineare come l’efficiente organizzazione degli esami di maturità favorisca elevate prestazioni e prepari gli studenti alla loro vita futura come cittadini europei. Ritengo che il sistema delle scuole europee vada esteso a tutti gli Stati membri in modo da divenire parte di una politica comune europea nel campo dell’istruzione. Inoltre chiedo formalmente l’istituzione e il sostegno di scuole europee regionali che tengano conto di un principio basilare dell’Unione europea: una politica regionale in un’Europa mobile fondata sulla conoscenza.</p>
    </intervention>
    <intervention id="4-224" speaker_id="39723" name="Dumitru OPREA" is_mep="True" mode="spoken" nationality="Romania" birth_date="10-10-1952" birth_place="Mănești" p_group="Non" m_state="RO">
      <p sl="ro">Le politiche europee riguardanti la riforma delle scuole tradizionali e la loro trasformazione in scuole europee, con il coinvolgimento delle strutture amministrative locali e nazionali, richiedono a mio parere tre principali tipi di riforma: una sistemica, basata su qualità ed efficacia e che includa la riforma del piano di studi; una riforma continua, che includa la valutazione e capitalizzazione dei risultati già ottenuti, adattandoli alle scuole europee; e una terza riforma basata sulla responsabilità e proprietà di tutti gli attori sociali.</p>
      <p sl="ro">In merito a quest’ultima riforma sono del parere che le scuole europee debbano essere prese a modello per una scuola globale della quale faccia parte una componente di “apprendimento doposcuola”. I giovani dovrebbero seguire un programma speciale dalle 14.30 alle 17.00 durante l’anno scolastico e anche durante le vacanze estive.</p>
    </intervention>
    <intervention id="4-225" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">In 50 anni di vita le scuole europee hanno dimostrato la loro qualità nell’educazione delle generazioni future. Tuttavia ritengo che la discussione di oggi dovrebbe concentrarsi sulla necessità di adeguare le scuole europee alle esigenze attuali, tenendo conto sia dell’allargamento a 27 sia di fenomeni come la globalizzazione, la migrazione e la maggiore mobilità professionale e geografica.</p>
      <p sl="ro">Vi sono due questioni estremamente importanti da sottolineare. Innanzi tutto è necessario aprire maggiormente le scuole europee in modo che tutti i cittadini che hanno bisogno di tale servizio possano accedervi. Ritengo poi prioritario il riconoscimento dei diplomi in tutti i paesi europei.</p>
    </intervention>
    <intervention id="4-226" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="en">Signora Presidente, un essere umano impiega circa un terzo della propria vita per prepararsi all’età adulta attraverso l’istruzione. La mia seconda osservazione è che anche la costruzione dell’Unione europea, che stiamo portando avanti proprio in questo momento, richiede un’istruzione adeguata. sono Entrano in gioco numerosi aspetti tecnici, come attrezzature, diplomi eccetera, ma, in quanto esecutrice, la Commissione ha l’obbligo di sostenere l’idea di un’istruzione basata su più lingue, su principi comuni e sul rispetto dei valori nazionali. E’ fondamentale. L’istruzione esige chiaramente un investimento finanziario, ma se non si sostiene tale investimento, bisognerà accettare l’ignoranza che ritengo sarà per noi molto più costosa.</p>
      <p sl="en">Pertanto la scuola europea è un progetto ammirevole al quale do il mio sostegno.</p>
    </intervention>
    <intervention id="4-227" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, le scuole europee sono nate in seguito a una convenzione firmata nel 1957. Negli ultimi 50 anni è cambiato molto in Europa: una serie di allargamenti, un aumento del numero di istituzioni e agenzie, e contratti di lavoro molto più flessibili. Pertanto non vi è alcun dubbio che anche il sistema delle scuole europee necessiti di cambiamenti e di riforme.</p>
      <p sl="pl">Vi sono alcune importanti aree da modificare. Ciò che mi sta più a cuore è la selezione degli studenti, ovvero la divisione nelle categorie I, II e III. In fondo, l’Unione europea da una parte sta cercando di incrementare la mobilità dei cittadini europei sul mercato del lavoro e di eliminare le barriere, dall’altra blocca l’accesso a scuola ai figli di potenziali dipendenti di varie istituzioni e società provenienti da tutta l’Unione europea. E’ necessario trovare una soluzione al problema del sovraffollamento di alcune scuole, così come è necessario adottare delle misure anche riguardo ai bambini con esigenze speciali.</p>
      <p sl="pl">Infine chiedo che venga esaminata la possibilità di creare scuole europee nei nuovi Stati membri.</p>
    </intervention>
    <intervention id="4-228" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la filosofia educativa nelle scuole europee e il programma didattico che porta a conseguire il diploma di maturità europea dovrebbero servire da esempio di istruzione multilingue e multiculturale per tutti gli Stati membri. Il crescente numero di scambi di studenti tra gli istituti di istruzione europei e la globalizzazione dell’economia mondiale indicano che il vero valore del diploma di maturità europea ne giustificherebbe un’ulteriore diffusione. Gli istituti di istruzione superiore negli Stati membri e anche di paesi terzi dovrebbero riconoscere questo diploma. Purtroppo questo è impossibile senza un consistente aumento dei fondi.</p>
      <p sl="pl">Attualmente le scuole europee sono considerate scuole elitarie che spesso escludono i bambini i cui genitori non sono dipendenti delle istituzioni europee. L’esclusione della maggior parte della società dalla possibilità di beneficiare delle scuole europee è in contrasto con l’obiettivo di aumentare la mobilità dei cittadini europei sul mercato del lavoro. Spesso gli stessi Stati membri cercano di creare nuovi sistemi di istruzione che preparino meglio i giovani alle sfide associate alla globalizzazione e a un mercato del lavoro flessibile, mentre il sistema delle scuole europee e il diploma di maturità europea esistono già da anni e, ciò che più importa, hanno conseguito degli ottimi risultati, per cui dovremmo cercare di imitarli il più possibile.</p>
    </intervention>
    <intervention id="4-229" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, intervengo non solo in quanto membro di questo Parlamento, ma anche in quanto ex insegnante. Mi domando se sia possibile chiedere al commissario Kallas di parlare con il ministro dell’Istruzione britannico in occasione della prossima riunione del Consiglio dei ministri per vedere se può trarre qualche insegnamento dai successi ottenuti dal modello della scuola europea. In particolare potrebbe forse riflettere sulla possibilità di rivedere la disastrosa decisione del governo britannico di rendere facoltativo l’insegnamento delle lingue, in altre parole di cancellare le lingue europee dal piano di studi britannico.</p>
      <p sl="en">Inoltre vorrei che ricordasse semplicemente al ministro che l’Europa è rimasta divisa per mezzo secolo ma ora è unita da vent’anni. Forse riterrà opportuno suggerire ai suoi consiglieri per i piani di studio di ricordare alla generazione futura la storia e la cultura dell’Europea centrale e dell’est, nella quale per tradizione il Regno Unito era fortemente coinvolto e che in effetti ha cercato di sostenere.</p>
    </intervention>
    <intervention id="4-230" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, onorevoli colleghi, non è semplicemente da sottolineare la denuncia, che viene da più parti, delle insufficienze dell'attuale modello di governance . Credo che tutti quanti insieme abbiamo il dovere di comprendere, dopo questo dibattito, che ciò che c'è in gioco è esattamente il modello che le scuole europee possono rappresentare per lo spazio europeo dell'istruzione; e siccome noi vogliamo vincere la sfida dello spazio europeo dell'istruzione e vogliamo che in questo senso prevalgano buone prassi, è assurdo ed è contraddittorio che manteniamo un livello di governance e un modello di governance incapace di venire incontro alle sfide che ci vengono proposte. Credo che, il dibattito di oggi sia stimolo più che sufficiente per la Commissione per comprendere che bisogna procedere a una radicale riforma delle nostre scuole.</p>
    </intervention>
    <intervention id="4-231" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">autore . – Signora Presidente, desidero porre altre due domande al commissario, che ci ha fornito un dato, ma è il dato attuale. Signor Commissario, verranno anche aumentati gli stanziamenti per le prospettive finanziarie future? E’ previsto un sistema di fondi che garantirà il funzionamento di queste scuole anche in futuro? In questo momento, a causa dei problemi finanziari che affliggono il governo britannico, sembra che manchino 40 insegnanti di inglese. Vi chiedo quale soluzione si può prevedere tenuto conto della situazione. Le scuole chiedono una maggiore autonomia. E’ favorevole a questa maggiore autonomia o preferisce mantenere il sistema attuale che è inefficiente e spesso mal si adatta alle situazioni locali?</p>
    </intervention>
    <intervention id="4-232" speaker_id="photo_generic" name="Siim Kallas" is_mep="True" mode="spoken">
      <p sl="en">vicepresidente della Commissione . − Signora Presidente, sono state sollevate diverse questioni molto serie e importanti.</p>
      <p sl="en">Innanzi tutto desidero ricordare che il sistema delle scuole europee è un organismo completamente indipendente. Non si basa sul trattato del 1958 ma sullo statuto del 1953; ha il proprio statuto e il proprio consiglio, che adotta tutti i regolamenti. La Commissione è solo un membro del consiglio.</p>
      <p sl="en">Per quanto riguarda i contenuti dell’istruzione, essi sono di esclusiva competenza del consiglio, e tutto ciò, incluse le proporzioni diverse tra le sezioni linguistiche e il piano di studi, è completamente in mano al consiglio superiore delle scuole europee. La Commissione pertanto non ha molto da dire.</p>
      <p sl="en">La questione dei fondi è il secondo punto che vorrei affrontare per rispondere ad una domanda importante. Le infrastrutture vengono fornite dai paesi ospitanti, quindi le scuole vengono costruite dal Belgio, dalla Germania, dalla Francia eccetera. Questo chiarisce appieno quali siano i limiti che riscontriamo nello sviluppare le infrastrutture.</p>
      <p sl="en">Per quanto riguarda i contenuti, nel suo intervento introduttivo l’onorevole parlamentare osserva l’alta qualità dell’istruzione, ed essa è effettivamente tale. E’ un’assoluta priorità della Commissione europea dare tutto il proprio sostegno al fine di mantenere alta la qualità. Che le scuole europee diano agli allievi un’istruzione molto apprezzata ovunque costituirà effettivamente un punto di riferimento per i sistemi d’istruzione europei. Non ho mai ricevuto notizia che studenti che hanno frequentato le scuole europee abbiano incontrato particolari difficoltà nel venire ammessi all’università, in caso lo desiderino.</p>
      <p sl="en">Per quanto riguarda gli insegnanti, essi fanno parte delle infrastrutture e vengono quindi forniti dagli Stati membri. Gli insegnati di inglese ad esempio provengono dal Regno Unito; in altre parole, l’onere per le lingue più diffuse è in proporzione molto maggiore. La Commissione, o il bilancio europeo, paga i relativi costi operativi. Questa è una combinazione che porta a un sistema alquanto inefficiente; uno degli obiettivi è pertanto di riformare il sistema e chiarire responsabilità e finanziamenti. Prendiamo ad esempio i problemi con il Belgio dove, come è già stato osservato, una delle quattro scuole è ancora temporanea. La sua costruzione ha continuato a essere rinviata e sono in corso intense discussioni con il governo belga in merito.</p>
      <p sl="en">Riguardo all’apertura delle scuole europee, riteniamo che la questione chiave sia il diploma di maturità europea e la certificazione delle scuole che vogliono conferire tale diploma. Sosteniamo questa idea che fondamentalmente è stata adottata dal consiglio superiore, pertanto già esistono delle regole di base. La questione ora è come l’effettiva realizzazione negli Stati membri, ai quali, ancora una volta, spetta il ruolo principale. Questo risolverà parzialmente il problema della diversità degli allievi.</p>
      <p sl="en">Come ho già detto, oggi discuto con il Parlamento e ascolto le vostre osservazioni sul fatto che la categoria III è da eliminare, ma incontro regolarmente anche il nostro staff, all’incirca lo stesso numero di persone. Si tratta infatti di centinaia di persone che avanzano naturalmente una richiesta evidente e cioè che ai loro figli deve essere garantita l’istruzione.</p>
      <p sl="en">Vi è pertanto l’esigenza – chiaramente evidenziata nel trattato, nello statuto del personale e nel regolamento – di fornire posti a scuola e nasce dunque spontanea la domanda: chi distribuirà gli altri posti che devono rimanere disponibili e sicuramente a Bruxelles? E’ sempre più difficile. A parer mio è una questione estremamente complessa. All’inizio dei lavori di questa Commissione, a nome del nostro staff, abbiamo insistito sulla necessità di una maggiore chiarezza e così il consiglio superiore ha istituito l’Autorità centrale per le iscrizioni allo scopo di definire queste questioni.</p>
      <p sl="en">Questo è il quadro generale. Ribadisco la posizione della Commissione secondo la quale è necessario chiarire le questioni finanziarie, condividere in modo chiaro l’onere, avere precise responsabilità e obblighi definiti. Potremo così trovare anche soluzioni migliori ai problemi infrastrutturali. Ma non possiamo assolutamente accettare una riduzione della qualità dell’istruzione.</p>
      <p sl="en">Riguardo ad alcuni problemi specifici, un onorevole parlamentare ha sollevato la questione degli studenti disabili. E’ stato osservato che sono molti di più, ma non sono al corrente di nessun caso di rifiuto; ogniqualvolta i genitori hanno richiesto un trattamento speciale, è sempre stato dato. Pertanto, se avete le prove di allievi con disabilità che non compaiono come tali, vi prego di comunicarmelo e ce ne occuperemo.</p>
      <p sl="en">Ora, riguardo agli assistenti parlamentari, sapete che al momento non sono tutelati dallo statuto del personale, ma sono considerati come una sorta di personale speciale del Parlamento. Sapete anche che sono però in corso delle trattative per definire la questione e giungere a regolamenti più precisi. Allora potremo discutere anche l’accesso alle scuole europee da parte dei figli degli assistenti parlamentari.</p>
      <p sl="en">Credo che fossero più o meno queste le questioni sollevate. Naturalmente tutte queste questioni (la religione, l’istruzione, le lingue) sono chiaramente in mano al consiglio superiore, nel quale la Commissione è solo un membro. Il consiglio superiore si sta occupando di dette questioni in modo estremamente serio. Vi sono state lunghe discussioni al riguardo e vi posso assicurare che il segretariato generale delle scuole europee è molto attento a tutte le esigenze delle diverse lingue e dei diversi aspetti religiosi. Perché questa è una sua responsabilità.</p>
      <p sl="en">Un ultimo punto: chiedo al Parlamento di attirare l’attenzione degli Stati membri, e soprattutto, chiedo a tutti i membri del Parlamento europeo di sfruttare i loro personali contatti nei paesi d’origine per incoraggiare i ministri dell’Istruzione degli Stati membri a promuovere l’idea di un diploma di maturità europea perché questa è una loro scelta. Ora disponiamo di regolamenti su come proseguire con il diploma di maturità europea, ma ai ministeri nazionali trovare scuole che siano interessate. So che molte scuole hanno manifestato interesse, ma le autorità nazionali di molti paesi non hanno dimostrato sufficiente entusiasmo riguardo al progetto, che potrebbe invece rappresentare un passo avanti e potrebbe veramente essere un segnale positivo per il diploma di maturità europea e per avere scuole europee non solo a Bruxelles ma ovunque, negli Stati membri vecchi e nuovi. E’ un simbolo dell’Europa. Il diploma e l’istruzione europea sono un elemento della nostra architettura.</p>
    </intervention>
    <intervention id="4-233" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La discussione è chiusa.</p>
      <p sl="unknown">Auguro a tutti una buona giornata europea delle lingue.</p>
      <p sl="unknown">Dichiarazioni scritte (articolo 142 del regolamento)</p>
    </intervention>
    <intervention id="4-234" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Concordo con le varie soluzioni prospettate dalla riforma delle scuole europee: anche grazie al mio privilegiato ruolo di relatore responsabile per la commissione per lo sviluppo del programma di azione comunitaria Erasmus, infatti, sostengo fortemente la necessità di un modello scolastico europeo multilingue e flessibile che mantenga comunque l'insegnamento della lingua materna (assicurata dalla presenza di insegnanti madrelingua), ma che sia allo stesso tempo uguale per tutti e senza distinzione di classi.</p>
      <p sl="it">Il diploma di maturità europea sarà il primo strumento, seguito poi dall'opportunità Erasmus, che garantirà una reale mobilità degli studenti, in Europa prima e in seguito in tutto il mondo. Naturalmente è implicita l'importanza del tutorato per l'integrazione sociale, culturale e linguistica degli studenti in entrata e bisogna incoraggiare, grazie al supporto di corsi intensivi, il raggiungimento di un'ottima padronanza linguistica. (come ricordato dal 2001 ad oggi dalla giornata europea delle lingue che si tiene regolarmente ogni 26 settembre).</p>
      <p sl="it">Ritengo che la cooperazione tra scuole europee attuali a quelle regionali (primarie e secondarie) rimanga la conditio sine qua non per lo sviluppo del rinnovato sistema scolastico europeo, ma non nascondo la mia preoccupazione per il futuro delle scuole regionali italiane che – in virtù della nuova riforma "Gelmini" – in alcune piccole comunità territorialmente svantaggiate potrebbero addirittura scomparire.</p>
    </intervention>
    <intervention id="4-235" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">I processi avviati dall’Unione europea negli ultimi decenni e il sistema educativo in continua evoluzione hanno dimostrato che è necessario prendere in considerazione una nuova prospettiva sul ruolo e sull’importanza delle scuole europee. Considerato il più recente ampliamento dell’Unione a 27 Stati membri e il conseguente aumento dei dipendenti dell’Unione europea, il valore di una scuola europea adeguatamente riformata è divenuto una questione della massima priorità.</p>
      <p sl="en">Al fine di migliorare le aspettative future per le scuole europee, è necessario affrontare le questioni più sensibili che rappresentano una sfida per l’attuale sistema e identificare i problemi per delineare i possibili cambiamenti. Pertanto è forte la richiesta di una riforma generale delle scuole europee, rinnovata nella sua formulazione, che le renda più competitive e trasparenti a livello europeo e che ne delinei i principali obiettivi in modo più moderno.</p>
      <p sl="en">L’attuazione del principio di non discriminazione, senza intaccare le libertà fondamentali degli studenti, deve essere al centro del nuovo sistema al fine di renderlo pienamente operativo e a beneficio degli alunni. Ciononostante è necessario rivalutare anche il finanziamento delle scuole europee, tenendo conto di provvedimenti che non discriminino gli allievi per quanto riguarda la loro divisione in categorie.</p>
    </intervention>
  </section>
  <section id="creitem23" title="14. Presentazione di documenti: vedasi processo verbale"/>
  <section id="creitem24" title="15. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem25" title="16. Trasmissione dei testi approvati nel corso della presente seduta: vedasi processo verbale"/>
  <section id="creitem26" title="17. Calendario delle prossime sedute: vedasi processo verbale"/>
  <section id="creitem27" title="18. Interruzione della sessione">
    <intervention id="4-242" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.05)"/>
    </intervention>
  </section>
</text>
