<?xml version='1.0' encoding='utf-8'?>
<text id="20081023.IT" lang="it" date="2008-10-23" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Atti di pirateria in mare (proposta di risoluzione presentata): vedasi processo verbale"/>
  <section id="creitem4" title="4. Attività del Mediatore europeo (2007) (discussione)">
    <intervention id="4-008" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Dushana Zdravkova, a nome della commissione per le petizioni, sulla relazione annuale concernente le attività del Mediatore europeo nel 2007 [2008/2158(INI) ] (A6-0358/2008).</p>
    </intervention>
    <intervention id="4-009" speaker_id="38604" name="Dushana Zdravkova" is_mep="True" mode="spoken" role="relatore">
      <p sl="bg">Grazie, signora Presidente, e grazie per quel sollecito. Negli anni in cui ho lavorato come giudice, ho sempre provveduto all’ordine in tribunale. Perciò, signora Presidente, onorevole Diamandouros, onorevoli colleghi, è per me un grande onore essere relatrice per il resoconto annuale sulle attività del Mediatore. All’interno del sistema istituzionale europeo, il Mediatore ha il compito di tutelare i diritti dei cittadini europei e di evitare la cattiva amministrazione. Desidero pertanto congratularmi con il Mediatore europeo, onorevole Diamandouros, per la sua dedizione e professionalità, perché il suo operato riveste una straordinaria importanza per i cittadini. Come disse Jean Monnet, stiamo costruendo un’Unione tra persone, non una cooperazione tra Stati.</p>
      <p sl="bg">Ho avuto il piacere di lavorare a una relazione che unisce anziché dividere i gruppi politici presenti nel Parlamento europeo. Poiché è chiaro che siamo stati eletti a quest’Assemblea dai cittadini europei per tutelare i loro interessi, è con questa convinzione che abbiamo raggiunto compromessi che accolgono alcuni degli emendamenti presentati dagli altri gruppi politici. Tali proposte e la discussione odierna dimostrano che il Parlamento europeo considera molto seriamente questo importante meccanismo di protezione dei cittadini europei. Desidero inoltre cogliere questa opportunità per ringraziare i colleghi del gruppo del Partito popolare europeo (Democratici-cristiani) e dei Democratici europei, il Segretariato e tutti coloro che hanno contribuito a rendere più esauriente questa relazione.</p>
      <p sl="bg">Sono profondamente convinta che l’istituzione del Mediatore europeo consentirà ai cittadini di esercitare meglio i propri diritti nei casi di cattiva amministrazione, perché anche se le regole sono buone, è importante che esse siano applicate correttamente per garantire la massima protezione. Ritengo che, così come la Commissione è definita custode dei trattati, il Mediatore europeo sia il paladino della corretta attuazione della legislazione comunitaria, benché non sia il solo a svolgere quel ruolo. Il Parlamento europeo, in quanto unica istituzione eletta democraticamente, è chiamato inoltre a salvaguardare i diritti dei cittadini, ruolo che rende ancora più importante la stretta collaborazione tra il Parlamento e il Mediatore.</p>
      <p sl="bg">La relazione è importante anche perché analizzare la situazione oggettiva nel corso dell’anno ci aiuterà innanzi tutto a imparare dagli errori commessi e a prendere le decisioni giuste per il futuro. Non dobbiamo dimenticare che dietro ogni denuncia, dietro ogni statistica c’è un cittadino che la soluzione a un problema. Mentre stavo lavorando alla relazione, ho capito che uno degli aspetti fondamentali è quello dell’informazione: la relazione dimostra che davanti a casi di cattiva amministrazione, molti cittadini non sanno ancora come far valere i diritti loro accordati dall’Unione europea . Lo dimostra la quantità di denunce irricevibili: l’84 per cento. Tale percentuale mostra chiaramente che il Mediatore e le istituzioni europee devono proseguire assieme in questa direzione e informare adeguatamente i cittadini europei, affinché possano esercitare appieno i propri diritti. E’ per questo che la relazione propone anche di creare un sito Internet comune su cui presentare reclami nei confronti di tutte le istituzioni, sulla falsariga del manuale interattivo progettato dal Mediatore, in cui i cittadini che hanno inserito i dati richiesti vengono indirizzati all’istituzione competente, alla quale possono presentare direttamente il proprio reclamo. Ciò aiuterà a ridurre il numero dei reclami irricevibili.</p>
      <p sl="bg">Mi sono inoltre occupata di accertare quali garanzie esistono che i cittadini e chi risiede in maniera permanente nell’UE conoscano e facciano valere i propri diritti. L’assistenza di cui godono è facilmente accessibile, equa, imparziale ed efficace? Desidero sottolineare che il Mediatore non può fare nulla in oltre il 30 per cento dei casi. A mio parere, il Mediatore deve sempre spiegare per quale motivo non è possibile intervenire a seguito di un determinato reclamo, informazione ancora più utile per i cittadini.</p>
      <p sl="bg">Desidero altresì sottolineare che i difensori civici svolgono un ruolo fondamentale a livello nazionale, regionale e locale e occorre pertanto ampliarne le attività.</p>
      <p sl="bg">In conclusione, vi chiedo di votare a favore di questa relazione, dal momento che promuove una cooperazione costruttiva tra il Mediatore, le istituzioni e gli organismi dell’Unione europea, oltre a rafforzare il ruolo del Mediatore quale meccanismo di controllo esterno e fonte di costanti miglioramenti per l’amministrazione europea.</p>
      <p sl="bg">Grazie.</p>
    </intervention>
    <intervention id="4-010" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Mediatore europeo . − Signora Presidente, grazie per avermi concesso l’opportunità di rivolgermi al Parlamento per discutere la relazione annuale del Mediatore europeo per il 2007. Desidero ringraziare la relatrice, onorevole Zdravkova, e la commissione per le petizioni per l’eccellente e costruttiva relazione.</p>
      <p sl="en">La mia relazione registra i progressi compiuti nella gestione dei reclami, nella promozione della buona amministrazione e nelle informazioni fornite sul ruolo del Mediatore. Il numero di reclami ricevibili è aumentato, sia in termini assoluti, sia relativi, passando dai 449 del 2006 (il 12 per cento del totale) a 518 nel 2007 (il 16 per cento del totale). Abbiamo pertanto conseguito entrambi gli obiettivi che il Parlamento ha più volte sottolineato: incrementare il numero di reclami ricevibili e ridurre quelli irricevibili.</p>
      <p sl="en">I principali casi di cattiva amministrazione indicati nelle denunce ricevibili sono state: l’assenza di trasparenza, compreso il rifiuto di fornire informazioni, l’iniquità e l’abuso di potere, le procedure irregolari, il ritardo evitabile, la discriminazione, la negligenza, l’errore giuridico e il mancato adempimento degli obblighi. Sono state adottate 348 decisioni a chiusura delle indagini avviate, con un incremento del 40 per cento rispetto al 2006. In 95 casi le indagini svolte non hanno rilevato la presenza di cattiva amministrazione, dato che non sempre è negativo per il denunciante, il quale riceve comunque spiegazioni esaustive dall’istituzione interessata,e che talvolta consente di individuare le aree di potenziale miglioramento qualitativo del servizio reso al cittadino. In tal caso, li evidenzio in un’ulteriore osservazione.</p>
      <p sl="en">Molte delle mie indagini producono un esito a somma positiva che soddisfa sia il denunciante, sia l’istituzione oggetto della denuncia. Ammontano a 129 Sono i casi risolti dall’istituzione interessata in maniera ritenuta soddisfacente dal denunciante, ovvero circa il doppio rispetto al 2006. Il dato riflette la crescente disponibilità di istituzioni e organismi a considerare le denunce presentate al Mediatore europeo come un’opportunità per rimediare agli errori compiuti.</p>
      <p sl="en">Quando ritengo che sussista un caso di cattiva amministrazione, ricerco una soluzione amichevole che, in alcuni casi, può prevedere che le istituzioni o gli organismi interessati versino ai denuncianti un indennizzo. Si tratta di indennizzi versati volontariamente, che non comportano l’ammissione di alcuna responsabilità giuridica e non danno luogo a un precedente legale. Laddove non sia possibile addivenire a una soluzione amichevole, chiudo il fascicolo rivolgendo un’osservazione critica all’istituzione o all’organo interessato con un’osservazione critica. Si ricorre a tale osservazione critica anche nel caso in cui non sia più possibile porre rimedio alle azioni che hanno dato luogo al caso di cattiva amministrazione. La formulazione di un’osservazione critica conferma al denunciante che il proprio reclamo è fondato e segnala all’istituzione o all’organismo interessato l’errore commesso.. Tale critica mira ad essere costruttiva, al fine di evitare il ripetersi di casi di cattiva amministrazione in futuro.</p>
      <p sl="en">E’ importante che istituzioni e organismi coinvolti diano seguito alle osservazioni critiche e adottino misure volte a risolvere i problemi aperti. Per monitorare meglio l’impatto delle critiche da me formulate, ho avviato un’indagine sul seguito dato alle osservazioni critiche espresse nel 2006 e ai casi che richiedono ulteriore osservazione. I risultati di tale indagine, pubblicati sul mio sito web e trasmessi a tutti le istituzioni interessate, punta a incoraggiare la pubblica amministrazione europea a migliorare le proprie prassi e a sviluppare ulteriormente una cultura di servizio al cittadino.</p>
      <p sl="en">Nei casi in cui sia ancora possibile porre rimedio alle azioni che hanno causato la cattiva amministrazione, normalmente formulo un progetto di raccomandazione. Se l’istituzione o l’organismo interessato non risponde in modo soddisfacente, posso inviare una relazione speciale al Parlamento. Ho presentato a voi una relazione che critica la Commissione per non essere intervenuta a fronte di una denuncia di violazione riguardante la direttiva europea sull’orario di lavoro. Accolgo positivamente il sostegno del Parlamento, espresso nella risoluzione del 3 settembre 2008 fondata sulla relazione dell’onorevole De Rossa.</p>
      <p sl="en">Anche quest’anno, ho incluso nella mia relazione annuale degli “star case”, ovvero casi in cui ritengo che le istituzioni e gli organi coinvolti hanno risposto alle mie indagini in modo esemplare. I casi esemplari evidenziati nella relazione annuale sono sette, di cui quattro relativi la Commissione, uno al Consiglio, uno alla Banca centrale europea e uno all’Agenzia europea per la sicurezza aerea. Prosegue il mio impegno a garantire che le esigenze dei cittadini acquisiscano un ruolo centrale on tutte le attività svolte dalle istituzioni e dagli organismi europei t, e perseguo pertanto ogni opportunità di addivenire a una conciliazione amichevole delle controversie e di avviare nuove indagini d’ufficio intese a individuare i problemi e a promuovere le buone prassi.</p>
      <p sl="en">Vorrei ora ricordare alcune attività intraprese allo scopo di garantire ai cittadini il miglior servizio possibile . Ho proseguito l’impegno volto a migliorare la qualità delle informazioni fornite ai cittadini in merito ai diritti sanciti dalla legislazione comunitaria, in particolare attraverso la rete europea dei difensori civici. La rete suddetta, che comprende anche la commissione per le petizioni, collabora al trattamento dei singoli casi e alla condivisione di esperienze e buone prassi. Una delle finalità della rete è quella di agevolare la rapida assegnazione delle denunce, a mio parere ricevibili, al difensore civico competente o a un organismo analogo . Laddove possibile, trasferisco assegno personalmente i singoli casi direttamente oppure fornisco una consulenza appropriata al denunciante. Nel corso del 2007, sono così riuscito ad aiutare 867 denuncianti.</p>
      <p sl="en">Un’altra importante iniziativa che dovrebbe essere realizzata entro il prossimo trimestre è la guida interattiva che il mio ufficio sta elaborando per coadiuvare i cittadini nella ricerca dei migliori destinatari ai quali chiedere riparazione. La guida dovrebbe permettere a un numero maggiore di denuncianti di trasmettere direttamente il proprio reclamo all’ente più qualificato per il trattamento dello stesso. I reclami per me irricevibili, pertanto, saranno risolti con maggiore rapidità ed efficacia. Il mio ufficio sarà così in grado di adempiere meglio al suo ruolo fondamentale: quello di aiutare i cittadini insoddisfatti del modo in cui sono trattati dalle istituzioni e dagli organi UE.</p>
      <p sl="en">Il Mediatore non può lavorare da solo. Garantire un’amministrazione di altissimo livello è un obiettivo da conseguire attivamente, in collaborazione con le istituzioni e gli organismi dell’Unione europea. L’aumento dei casi risolti e delle soluzioni amichevoli è fonte di incoraggiamento ed è indice dei nostri sforzi reciproci per contribuire ad accrescere la fiducia dei cittadini nei confronti dell’Unione in un momento in cui ve ne è grande necessità. Sono inoltre molto grato al Parlamento per il suo sostegno e le indicazioni fornite, sia in termini di risorse di bilancio messe a disposizione istituzione del mio ufficio, sia per il positivo rapporto che intrattengo con la commissione per le petizioni. Con il vostro costante sostegno, cercherò di consolidare i risultati dell’anno scorso.</p>
      <p sl="en">Infine, poiché questa è l’ultima occasione per questa legislatura, in cui ho l’onore di presentare la mia relazione annuale a quest’Aula, desidero mettere a verbale il mio profondo apprezzamento per la stretta collaborazione e gli ottimi consigli che ho ricevuto dal Parlamento e dai singoli eurodeputati negli ultimi quattro anni e mezzo.</p>
      <p sl="en">(Applausi) </p>
    </intervention>
    <intervention id="4-011" speaker_id="4453" is_mep="True" mode="spoken" role="Presidente">
      <p sl="unknown">Lei ha assolutamente ragione. Questo Parlamento ha dimostrato di avere fiducia nel Mediatore.</p>
    </intervention>
    <intervention id="4-012" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione . − Signora Presidente, a nome della Commissione e del mio collega, il vicepresidente Wallström, mi permetta di ringraziare la relatrice Zdravkova per il suo eccellente lavoro. Accogliamo con favore la relazione della commissione per le petizioni concernente la relazione annuale del Mediatore sulle attività svolte nel 2007.</p>
      <p sl="en">Come sapete, questa Commissione si è impegnata seriamente a migliorare la sua amministrazione, e ne osserviamo i primi risultati. notiamo Ciò emerge sia dalla Relazione annuale del Mediatore, sia da quella della commissione per le petizioni.</p>
      <p sl="en">Nel 2007 sono raddoppiati casi in cui un’istituzione o un organismo ha effettivamente posto rimedio a pratiche di cattiva amministrazione in seguito a reclami presentati al Mediatore . Ciò rispecchia la volontà delle istituzioni – tra cui, sicuramente, la Commissione – e degli organismi di considerare le denunce un’opportunità per rimediare agli errori commessi e collaborare con il Mediatore nell’interesse dei cittadini.</p>
      <p sl="en">E’ inoltre aumentato il numero dei casi in cui non è stata riscontrata alcuna cattiva amministrazione. La Commissione se ne rallegra, perché è al nostro ufficio che sono indirizzate la maggior parte di tali denunce.</p>
      <p sl="en">Desidero altresì sottolineare che il Mediatore ha proposto una quantità crescente di soluzioni amichevoli per risolvere le controversie e che, nel complesso, la Commissione si è mostrata aperta alla cooperazione e ha apprezzato questo tipo di proposta, laddove possibile. Nel 2007, il Mediatore ha presentato al Parlamento una sola relazione speciale riguardante la Commissione, come da lui stesso ricordato.</p>
      <p sl="en">Vorrei tuttavia ricordare che detta relazione speciale riguarda la direttiva sull’orario di lavoro e solo il mese scorso avete discusso di quella tematica con il mio collega, il Commissario Špidla.</p>
      <p sl="en">Permettetemi di concludere esaminando tre punti specifici citati nella vostra relazione e nella relazione annuale del Mediatore. Primo: le violazioni. Come sapete, la Commissione ha riorganizzato il proprio processo decisionale in materia di violazioni al fine di agevolare l’iter dei ricorsi. Tale revisione era contenuta nella comunicazione del 2007 intitolata “Un’Europa dei risultati – applicazione del diritto comunitario”. Stiamo dando seguito ai ricorsi più attivamente e stiamo organizzando il lavoro in modo più efficace per i cittadini; è stato inoltre avviato un progetto pilota dell’Unione: tutto ciò dovrebbe consentirci di trovare ulteriori soluzioni ai problemi e in tempi più rapidi.</p>
      <p sl="en">Il secondo punto riguarda l’invito rivolto alle istituzioni e agli organismi dell’UE ad adottare un approccio comune per pervenire a un codice europeo di buona condotta amministrativa. Desidero attirare la vostra attenzione sul fatto che la Commissione dispone di un proprio codice di buona condotta amministrativa, adottato nel 2000, che rappresenta ancora oggi uno strumento moderno e molto efficace, la cui attuazione è ormai consolidata. Non voglio esprimere un giudizio avventato sul futuro, ma per il momento non desideriamo modificare questa situazione.</p>
      <p sl="en">Il terzo punto riguarda la politica della comunicazione. La Commissione vede con favore l’idea di lanciare una campagna informativa rivolta ai cittadini europei affinché scoprano le novità riguardo ai doveri e alle competenze del Mediatore europeo .</p>
      <p sl="en">Ogni istituzione, compresa la Commissione europea, ha inoltre il proprio sito Internet tramite il quale è possibile presentare denunce e petizioni. Il sito “Europa” è comune a tutte le istituzioni dell’Unione europea e contiene collegamenti a tutte gli organismo dell’UE, compreso il sito Internet del Mediatore. I cittadini vengono così indirizzati facilmente agli organismi che sono meglio in grado di rispondere alle loro rimostranze e ai loro reclami. Vale la pena studiare ancora più a fondo l’idea di un manuale interattivo volto ad assistere i cittadini nell’identificare il forum più appropriato per risolvere i loro problemi.</p>
      <p sl="en">Non dobbiamo mai perdere di vista i cittadini europei, che occupano sempre un ruolo centrale in tutte le nostre attività.</p>
    </intervention>
    <intervention id="4-013" speaker_id="28223" name="Andreas Schwab" is_mep="True" mode="spoken">
      <p sl="de">a nome del gruppo PPE-DE . – Signora Presidente, onorevole Diamandouros, signor Commissario, onorevoli colleghi, in primo luogo, vorrei congratularmi con la relatrice Zdravkova per la sua relazione, che credo sia la prima che abbia scritto. Essa rappresenta un’eccellente base di discussione sui risultati del vostro operato nello scorso anno, onorevole Diamandouros.</p>
      <p sl="de">Questa relazione fa seguito, in una certa misura, a quella da me redatta per il Parlamento europeo in questo stesso periodo, due anni fa. All’epoca, avevate appena creato la rete dei difensori civici nazionali e delle commissioni per le petizioni e dalla relazione appare chiaro che tale rete sia stata ben accolta dai cittadini europei, sui quali, principalmente, si concentra il vostro lavoro. La vostra campagna d’informazione – che ha prodotto un incremento del numero di denunce ricevibili – fatto testimonia inoltre l’indubbia validità degli sforzi destinati a informare i cittadini circa i loro diritti e le possibilità a loro disposizione per ricevere aiuto .</p>
      <p sl="de">Mi rallegro inoltre che la relazione, come quella preparata dall’onorevole Mavrommatis qualche anno fa, sottolinea il buon esito delle procedure meno formali su cui desiderate concentrarvi maggiormente. Questo successo è legato alla possibilità di abbreviare i tempi dedicati alle procedure formali. E’ positivo che proseguiate con questo approccio incentrato sui cittadini.</p>
      <p sl="de">L’operato del Mediatore nel corso dell’ultimo anno dimostra la vostra capacità di agire, nonché la vostra sensibilità verso tutti i cittadini europei, sia per quanto riguarda la direttiva europea sull’orario di lavoro, sia per l’organizzazione interna del Parlamento europeo. Naturalmente, non è sempre facile per voi trovare le parole giuste. Il Mediatore deve tuttavia identificare e comunicare i punti deboli con un certo preavviso e la giusta moderazione. In fin dei conti, si tratta innanzi tutto di lavorare assieme per servire i cittadini europei. Lei ha dato un contributo molto positivo in questo senso l’anno scorso, onorevole Diamandouros.</p>
    </intervention>
    <intervention id="4-014" speaker_id="1289" name="Proinsias De Rossa" is_mep="True" mode="spoken">
      <p sl="ga">a nome del gruppo PSE . – Signora Presidente, innanzi tutto vorrei ringraziare la relatrice, onorevole Zdravkova, per la presente relazione. L’ufficio del Mediatore sta evidentemente compiendo dei passi avanti. Ci lamentiamo da tempo troppe della quantità eccessiva di denunce presentate a quell’ufficio che tuttavia non rientrano nelle sue funzioni. Lo scorso anno, per la prima volta, tali reclami sono diminuiti, perciò mi congratulo con il Mediatore per questo risultato.</p>
      <p sl="ga">Il manuale interattivo del Mediatore rappresenta una soluzione creativa che assiste i cittadini nell’identificazione dell’istituzione più appropriata a cui indirizzare i propri reclami e ritengo sia possibile utilizzarlo in modo ancora più ampio. Se intendiamo dimostrare ai cittadini che questa Unione lavora per loro, dobbiamo far sì che ricevano le risposte e le soluzioni ai propri problemi.</p>
    </intervention>
    <intervention id="4-015" speaker_id="28116" name="Marian Harkin" is_mep="True" mode="spoken">
      <p sl="en">a nome del gruppo ALDE. – Signora Presidente, desidero congratularmi con la relatrice per la sua esauriente relazione e anche con il Mediatore e il suo ufficio per i numerosi passi positivi compiuti nel 2007.</p>
      <p sl="en">Ciò che considero più incoraggiante è che il Mediatore opera a così tanti livelli diversi: non si tratta soltanto dell’esame delle denunce –, elemento centrale del suo lavoro – ma anche del modo in cui addiviene alle soluzioni. Si registra un incremento delle soluzioni amichevoli e delle procedure informali, nelle quali i rapporti con le istituzioni sono tali da permettere di risolvere rapidamente un numero crescente di casi. Sono questi veri progressi, sui quali costruire ulteriormente. Il nostro obiettivo sono soluzioni attente ai cittadini.</p>
      <p sl="en">Sono anche lieta di constatare che il miglioramento della comunicazione a tutti i livelli rappresenta uno dei punti fondamentali sull’agenda del Mediatore. L’implementazione della rete europea dei difensori civici e una maggiore cooperazione in questo ambito sono assolutamente essenziali, pertanto attendiamo con interesse il lancio del nuovo sito Internet che conterrà una guida interattiva intesa ad assistere i cittadini.</p>
      <p sl="en">Ciò mi conduce tuttavia alla mia osservazione conclusiva, che riguarda i cittadini e la proposta di emendamento orale al paragrafo 23. Esso recita: “propone che il mediatore prende delle misure per ridurre il numero di denunce (1 021 in totale) che non hanno comportato alcuna azione da parte sua”. L’emendamento orale mira a sostituire la frase conclusiva (“che non hanno comportato alcuna azione da parte sua”), con la dicitura “nei casi in cui non sia possibile alcuna azione”.</p>
      <p sl="en">Dal punto di vista del Mediatore, non è possibile alcuna azione, ma da quello del cittadino, non viene presa nessuna azione: si tratta di due prospettive ben diverse.</p>
      <p sl="en">Da qui la mia domanda: ai 1 021 cittadini si comunica con una spiegazione chiara e fornendo ulteriori consigli, ove possibile, che il Mediatore non può intervenire in alcun modo oppure semplicemente non si adotta alcuna azione? Nel primo caso, se ai cittadini si forniscono i motivi , non ho nulla da eccepire e, anzi, sono molto soddisfatta. Ma nel secondo caso, se non si compie alcuna azione, i cittadini si sentiranno frustrati e arrabbiati. Gradirei pertanto ricevere chiarimenti in merito a questo punto.</p>
    </intervention>
    <intervention id="4-016" speaker_id="28161" name="Margrete Auken" is_mep="True" mode="spoken">
      <p sl="da">a nome del gruppo Verts/ALE. – Signora Presidente, desidero ringraziare la relatrice per la sua splendida relazione: si tratta di un ottimo lavoro e siamo particolarmente lieti della forte volontà di cooperazione evidenziata. Desidero inoltre ringraziare il Mediatore per la sua brillante relazione annuale. L’istituzione del Mediatore riveste naturalmente grandissima importanza per l’Unione europea; il suo lavoro è la prova che l’UE è più vicina agli europei di quanto si ritenga, dal momento che ascolta le loro critiche. Sono lieto di constatare che l’ufficio del Mediatore è sulla buona strada: è infatti aumentato il numero dei casi risolti dall’istituzione o dall’organismo interessato in maniera soddisfacente per il denunciante. Ciò dimostra che l’UE sta finalmente comprendendo la necessità di porsi al servizio dei cittadini nel miglior modo possibile. Purtroppo, alcune istituzioni non si conformano alle raccomandazioni. In questi casi il Mediatore non può che sottoporre la questione all’esame del Parlamento, un’opzione questa di cui difficilmente egli può essere accusato di abusare, visto che l’anno scorso alla commissione per le petizioni è stato sottoposto un solo caso .</p>
      <p sl="da">Quando viene sottoposto un caso al Parlamento, siamo chiaramente obbligati a dichiarare la nostra volontà, almeno in linea di principio, di adire la Corte di giustizia qualora l’istituzione del caso non si adegui alla decisione del Mediatore. In tal modo, possiamo conferire al Mediatore il necessario peso e autorità . A nome del gruppo Verde/Alleanza libera europea, ho presentato un paio di emendamenti al solo scopo di chiarire il concetto di cattiva amministrazione. Dovrebbe essere possibile individuare i casi in cui il Mediatore può rilevare il mancato adeguamento da parte di un’istituzione o un organismo UE alle regole e ai principi a cui sono soggetti. Non costituisce alcuna cattiva amministrazione il caso in cui il Mediatore noti semplicemente l’esistenza di margini di miglioramento nel modo in cui l’istituzione gestisce i reclami. E’ proprio questa distinzione che i miei emendamenti desiderano chiarire.</p>
      <p sl="da">Infine, ho una domanda simile a quella sollevata dall’onorevole Harkin: vorremmo conoscere il motivo per cui alcuni casi vengono respinti. Le risposte ai reclami dovrebbero fare menzione di tale motivo: vorrei sapere se ciò effettivamente avviene perché, in caso contrario,la prassi sarebbe molto deludente, come è già stato osservato.</p>
    </intervention>
    <intervention id="4-017" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN. – Signora Presidente, Mediatore, signor Commissario, desidero congratularmi con l’onorevole Zdravkova per l’ottima relazione in cui si sostiene che il Mediatore sta facendo un ottimo lavoro e si sottolinea l’eccellente cooperazione tra questi, il Parlamento europeo e la commissione per le petizioni. In un certo senso, quest’ultima agisce a nome del Parlamento europeo nei suoi contatti con il Mediatore.</p>
      <p sl="pl">La relazione è stata adottata all’unanimità, senza astensioni, a dimostrazione che l’Assemblea condivide l’opinione dell’onorevole Zdravkova riguardo all’alta qualità del lavoro del Mediatore. Egli spesso partecipa alle riunioni della commissione per le petizioni e fornisce sempre informazioni dettagliate circa il proprio lavoro. Le riunioni della commissione vedono sempre la partecipazione di un rappresentante del Mediatore, presente qui oggi, e che vorrei appunto ringraziare , perché così facendo dimostra che seguiamo reciprocamente le nostre attività.</p>
      <p sl="pl">Il numero di denunce ritenute ricevibili porta a concludere che la società dell’Unione europea sta seguendo il suo lavoro, Mediatore, e che comprende meglio quali siano le denunce che potete esaminare. Sicuramente il Mediatore non ha cambiato politica riguardo a ciò che è ricevibile o meno: lei mantiene la sua obiettività e il suo lavoro è configurato in modo tale che la gente lo apprezza e sta effettivamente iniziando a comprenderlo meglio. La commissione per le petizioni sta lavorando insieme alla Corte di giustizia e al suo ufficio, Mediatore, per avvicinare ai cittadini l’Unione europea e le sue istituzioni. E’ in ciò che consiste il suo successo, Mediatore. Desidero ringraziarla caldamente per il suo impegno. Grazie anche all’onorevole Zdravkova per la sua relazione.</p>
    </intervention>
    <intervention id="4-018" speaker_id="28586" name="Dimitrios Papadimoulis" is_mep="True" mode="spoken">
      <p sl="el">a nome del gruppo GUE/NGL . – Signora Presidente, la relazione sulle attività del Mediatore europeo rappresenta un’occasione per conoscere l’opinione dei cittadini sul funzionamento delle istituzioni europee e ci fornisce idee ed esempi pratici su come esse possano migliorare il loro modo di operare e di servire i cittadini.</p>
      <p sl="el">Ringrazio il Mediatore europeo, l’onorevole Diamandouros, per il suo splendido lavoro, e la nostra relatrice, l’onorevole Zdravkova, per la sua interessantissima relazione e colgo questa opportunità per sottolineare alcuni punti.</p>
      <p sl="el">In primo luogo, l’incremento del numero di denunce ricevute dal Mediatore è molto positivo, ma si scontra con l’autocompiacimento della Commissione per i costanti miglioramenti nella sua amministrazione e la sua maggiore trasparenza. Consiglio alla Commissione di essere più onesta e più modesta.</p>
      <p sl="el">E’ altresì positivo l’incremento del numero di denunce ricevibili e la maggiore efficacia degli interventi del Mediatore europeo . Ciononostante, gran parte delle denunce riguarda ancora ambiti che non rientrano direttamente nella sua competenza. La maggior parte dei cittadini europei desidera maggiore trasparenza e corretta gestione da parte delle istituzioni europee e nell’applicazione della normativa comunitaria; purtroppo, non sempre l’ottengono. E’ per questo motivo che il Parlamento europeo ha più volte chiesto che tutte le istituzioni e le organizzazioni dell’Unione europea dispongano delle risorse finanziarie e umane necessarie per garantire ai cittadini risposte immediate e approfondite alle loro denunce, domande e rinvii.</p>
      <p sl="el">Occorre altresì maggiore collaborazione tra il Mediatore europeo e i difensori civici appartenenti alle organizzazioni nazionali, regionali e locali degli Stati membri. Dobbiamo inoltre dare una più ampia e vasta interpretazione al termine “cattiva amministrazione”, affinché includa anche i casi in cui le autorità amministrative si dimostrano mediocri e negligenti o poco trasparenti nell’esercizio delle loro funzioni nei confronti dei cittadini. Ciò porterà a maggiori interventi concreti da parte del Mediatore, nell’interesse dei cittadini. E’ anche importantissimo che il Mediatore accetti di esaminare casi riguardanti tutte le istituzioni dell’Unione europea, anche quelle che operano nell’ambito del terzo pilastro.</p>
      <p sl="el">Vorrei infine rinnovare il mio invito a tutte le istituzioni e organi dell’Unione europea ad adottare un approccio comune per la creazione di un codice europeo di buona condotta amministrativa. Non basta elogiare il Mediatore europeo …</p>
      <a text="(Il Presidente interrompe l’oratore)"/>
    </intervention>
    <intervention id="4-019" speaker_id="28142" name="Nils Lundgren" is_mep="True" mode="spoken">
      <p sl="sv">a nome del gruppo IND/DEM. - Signora Presidente, oltre a Volvo e IKEA, l’istituzione del Mediatore costituisce il contributo più noto della Svezia alla comunità mondiale. Si tratta di un’innovazione istituzionale di capitale importanza per la democrazia in genere e per le istituzioni dell’UE in particolare. Perché? Perché il Mediatore ha la funzione di garantire che i cittadini possano esigere il rispetto dei propri diritti nelle strutture politiche e burocratiche che stanno diventando sempre più complesse e quindi sempre meno trasparenti. Nel mondo democratico non vi è altro luogo in cui la complessità e la mancanza di trasparenza siano forti come nella bizantina struttura di potere che l’Unione europea ha creato e che continua ad ampliare.</p>
      <p sl="sv">E’ raro che mi entusiasmi per le relazioni che vengono presentate qui al Parlamento europeo, e quando ciò accade, si tratta per lo più di temi che hanno attinenza con il mercato interno o una qualche tematica ambientale. La relazione dell’onorevole Zdravkova rappresenta un’altra eccezione a questa mia regola personale: essa tratteggia l’immagine di un Mediatore che lavora in maniera efficace per dare ai cittadini un ruolo centrale rispetto alla bizantina egemonia che si sta dispiegando. Penso alle informazioni fornite al pubblico per mezzo di un sito Internet regolarmente aggiornato, a fogli informativi, a reti di difensori civici nazionali e regionali, a conferenze e, in particolare, riunioni e altri contatti con gli eurocrati del sistema, il cui scopo è far comprendere a questi ultimi che il loro lavoro è al servizio degli europei, e non viceversa.</p>
      <p sl="sv">Ciò non di meno, è riprovevole che la potente élite europea persegua un progetto europeo associato dalla maggior parte dei cittadini a una burocrazia impenetrabile e bizantina. In previsione di un’ampia reazione a questa tendenza, come eurodeputati dobbiamo consolidare l’istituzione del Mediatore. Dovremmo pertanto votare a favore della relazione Zdravkova e, soprattutto, accogliere la richiesta di concedere al Mediatore pieno accesso ai documenti dell’Unione europea nel corso delle sue indagini.</p>
    </intervention>
    <intervention id="4-020" speaker_id="4238" name="Hans-Peter Martin" is_mep="True" mode="spoken">
      <p sl="de">Signora Presidente, l’operato del Mediatore è senza dubbio fondamentalmente positivo. Tuttavia, presenta una zona d’ombra: l’amministrazione del Parlamento europeo. Per esempio, nell’aprile 2007 Eduardo Bugalho, uno dei segretari generali del Parlamento, promise solennemente un incarico a un dipendente, Martin Ehrenhauser; successivamente intervenne il nuovo Segretario generale Harald Rømer, facendo improvvisamente sparire tale posizione aperta e rimandando continuamente la procedura. Ciò ha avuto ripercussioni su di me.</p>
      <p sl="de">Sono probabilmente l’unico deputato di questo Parlamento a non poter usufruire di alcun aiuto da parte del personale del Parlamento. Invece di occuparsi del problema, lei lo ha ignorato. Eppure, lei stesso parla di fiducia nelle istituzioni dell’Unione europea. Io sono stato eletto dal 14 per cento dei cittadini austriaci, ma non sono in grado di lavorare agli stessi livelli dei miei colleghi . Non dovrebbe pertanto sorprendersi se i reclami stanno aumentando e se, in Austria in particolare, le critiche all’Unione europea così com’è ora – non all’Europa – fioccano sempre più numerose.</p>
    </intervention>
    <intervention id="4-021" speaker_id="28115" name="Mairead McGuinness" is_mep="True" mode="spoken">
      <p sl="en">Signora Presidente, anziché parlare di storia, mi congratulerò con la relatrice per l’eccellente relazione e con il Mediatore per la sua presentazione di oggi,per la sua disponibilità a collaborare con noi e alla dichiarazione della Commissione. Posso chiedere, in particolare, che la Commissione sia più coerente nei confronti de cittadini? Sono preoccupata perché in alcuni casi, quando un cittadino sottopone un caso alla Commissione, il coinvolgimento dello Stato membro mette in secondo piano le esigenze e i diritti di quel singolo , come se, in una causa giudiziaria, la pubblica accusa ignorasse la vittima. Ve ne fornirò un esempio.</p>
      <p sl="en">Un cittadino della mia circoscrizione si è lamentato delle leggi irlandesi sull’assetto territoriale vigenti nelle zone rurali. L’intervento della Commissione nell’esame di quel caso è stato esemplare per quanto riguarda i rapporti egli impegni assunti. Tuttavia, nel prosieguo del caso, temo che tale impegno sia calato, credo, a favore dello Stato membro, con grande delusione del denunciante, che conosco personalmente : all’inizio era molto soddisfatto, ma ora è estremamente deluso. In altre parole, il cittadino che presenta le informazioni e fornisce l’impulso ad agire, viene dimenticato quando il processo è ormai avviato.</p>
      <p sl="en">Penso, signor Commissario, che quando lei ha posto la domanda “Chi viene al primo posto?” la risposta sia stata: i cittadini europei. Non ne sono così sicura.</p>
    </intervention>
    <intervention id="4-022" speaker_id="28637" name="Alexandra Dobolyi" is_mep="True" mode="spoken">
      <p sl="en">Signora Presidente, sono molto soddisfatta dell’operato del Mediatore illustrato dalla sua relazione annuale e dal suo intervento. Il Mediatore europeo è parte integrante della struttura democratica e del funzionamento dell’Unione.</p>
      <p sl="en">La maggior parte delle indagini del Mediatore riguardano la scarsa trasparenza e la mancata disponibilità a fornire informazioni. Si tratta di un ambito in cui dobbiamo migliorare se vogliamo essere più credibili agli occhi dei cittadini. E’ importante sostenere il lavoro del Mediatore e quello della commissione per le petizioni. Entrambi si occupano di esaminare le denunce e le petizioni presentante dai cittadini su questioni europee, che ci aiutano a individuare le lacune a livello europeo e ad adottare misure correttive.</p>
      <p sl="en">I casi sottoposti al Mediatore e alla commissione per le petizioni sono sempre più complessi e richiedono pertanto un maggiore investimento di risorse da parte delle istituzioni per rispondere adeguatamente alle preoccupazioni dei cittadini. Ciò significa migliorare la credibilità dell’Unione nel suo complesso e della fiducia in essa.</p>
    </intervention>
    <intervention id="4-023" speaker_id="38613" name="Metin Kazak" is_mep="True" mode="spoken">
      <p sl="bg">Onorevoli colleghi, la relazione del Mediatore europeo per il 2007 dimostra quanto siano utili le sue attività a tutela dei diritti dei cittadini contro eventuali violazioni . Sono lieto che sia aumentato il numero di denunce ricevibili, perché ciò dimostra che i cittadini europei stanno diventando sempre più consapevoli del reale potere del Mediatore. Ritengo che questa istituzione debba disporre delle risorse finanziarie e umane necessarie a permetterle di svolgere la propria missione nel modo più efficace. La Carta dei diritti fondamentali e il codice europeo di buona condotta amministrativa sono e devono rimanere un modello e un fondamento delle attività del difensore pubblico, custode dei principi della buona amministrazione, della trasparenza, della responsabilità, della legalità e della correttezza da parte delle istituzioni europee.</p>
      <p sl="bg">A tale proposito, occorre incoraggiare le campagne informative condotte dal Mediatore e volte a sensibilizzare i cittadini in merito ai propri diritti e ai poteri che il Mediatore detiene a loro tutela, nonché alla sua cooperazione con i difensori civici nazionali nello scambio di buone prassi. L’introduzione di un manuale su Internet rappresenta un’iniziativa utile, ma creare un registro pubblico online dei reclami migliorerebbe la trasparenza e contribuirebbe ad aumentare la fiducia dei cittadini.</p>
    </intervention>
    <intervention id="4-024" speaker_id="28372" name="Czarnecki Ryszard" is_mep="True" mode="spoken">
      <p sl="pl">Signora Presidente, pare che alcuni cittadini dell’Unione europea considerino il Mediatore europeo alla stregua di un dio e gli chiedono di risolvere problemi ed esaminare questioni che sono chiaramente estranee al suo ambito di competenza. Ciò emerge ancor più chiaramente dal fatto che, per motivi procedurali, il Mediatore può soltanto esaminare una denuncia su sei tra quelle che riceve. Dobbiamo concludere che la funzione e l’ambito di competenza del Mediatore europeo sono pressoché sconosciuti, come pure l’ambito della sua attività. I cittadini degli Stati membri non hanno colpa di questa situazione, che è invece delle istituzioni dell’Unione, che non sono riuscite ad informare l’opinione pubblica degli Stati membri in merito all’ambito di competenza del Mediatore. Se non si interverrà in merito, i cittadini degli Stati membri continueranno a scrivere al Mediatore e a sorprendersi perché questi non può intervenire. Come ricordato dalla relazione, anche il fatto che oltre mille denunce indirizzate al Mediatore non siano state esaminate e che non siano state avviate azioni in merito è fonte di preoccupazione.</p>
    </intervention>
    <intervention id="4-025" speaker_id="1956" name="Frank Vanhecke" is_mep="True" mode="spoken">
      <p sl="nl">Signora Presidente, la relazione redatta dalla commissione per le petizioni è, essenzialmente, molto costruttiva e positiva relativamente al lavoro del Mediatore europeo, opinione che personalmente condivido . Desidero tuttavia attirare l’attenzione del Mediatore sulla sistematicità con cui il Parlamento europeo, e ancor più la Commissione, ignorano e violano una serie di norme giuridiche molto chiare e, in diversi ambiti, indulgono in processi decisionali segreti e pertanto, a ben vedere, poco democratici.</p>
      <p sl="nl">Più specificamente, per la relazione dell’anno prossimo, vorrei chiedere al Mediatore europeo di concentrarsi sul fatto che i documenti e i processi decisionali di tutte le istituzioni europee ignorano ripetutamente e deliberatamente il respingimento del trattato di Lisbona, che il referendum democratico in Irlanda ha reso nullo. Spero che il Mediatore sia pronto ad assumersi questo compito e come tale …</p>
    </intervention>
    <intervention id="4-026" speaker_id="28574" name="Manolis Mavrommatis" is_mep="True" mode="spoken">
      <p sl="el">Signora Presidente, signor Commissario, il Mediatore è un’istituzione indipendente e un meccanismo di controllo dell’amministrazione dell’Unione europea. L’incremento nel 2007 delle denunce ricevibili a fronte di un calo, nello stesso anno, dei reclami irricevibili , rispetto al 2006, dimostra che i cittadini europei iniziano a comprendere quale sia l’ambito di competenza dell’istituzione.</p>
      <p sl="el">Anch’io considero positivamente gli sforzi compiuti dall’onorevole Diamandouros durante il suo periodo in carica per informare meglio i cittadini riguardo ai diritti loro accordati dalla normativa comunitaria. Anche l’onorevole Zdravkova merita calorose congratulazioni per le decisioni unanimi e la cooperazione ottenute con la prima relazione da lei elaborata per la nostra commissione. La rete europea dei difensori civici, di cui fa parte anche la commissione per le petizioni del Parlamento europeo, comprende circa 90 uffici sparsi in 31 paesi: anche a questo livello, la cooperazione della rete e del Mediatore europeo sono preziose per poter trasmettere le denunce al Mediatore o all’organo competente il più rapidamente possibile.</p>
      <p sl="el">Il Parlamento europeo e la commissione per le petizioni dovrebbero aiutare il Mediatore a conseguire il duplice obiettivo di promuovere la corretta amministrazione delle istituzioni e migliorare la comunicazione con i cittadini. Grazie.</p>
    </intervention>
    <intervention id="4-027" speaker_id="4532" name="Michael Cashman" is_mep="True" mode="spoken">
      <p sl="en">Signora Presidente, desidero dire al Mediatore che è stata una discussione davvero interessante, con le critiche dell’onorevole Martin e le lodi sperticate di un altro collega. Penso che ciò dimostri che il Mediatore ha – più o meno – raggiunto i suoi obiettivi.</p>
      <p sl="en">Mediatore, il Parlamento non sempre le facilita il lavoro, in particolare quando è chiamato a giudicare in merito alle decisioni che prendiamo e alle azioni di quest’Assemblea. Vedo che ho scosso l’onorevole Martin – grandioso! Ma mi lasci dire, Mediatore, che lei svolge sempre il suo lavoro in modo costruttivo e nel rispetto assoluto delle sue competenze. Probabilmente il motivo per cui abbiamo registrato un aumento del suo carico di lavoro è che lei è stato molto efficace nella promozione del suo operato e del suo ufficio, perciò me ne congratulo con lei.</p>
      <p sl="en">Non mi resta che dire che si tratta di un’eccellente relazione. Attendo con interesse i commenti dei colleghi, ma gradisco anche lavorare con lei, non ultimo in relazione all’accesso ai documenti, ma anche in qualità di vicepresidente della commissione per le petizioni.</p>
      <a text="(Applausi)"/>
    </intervention>
    <intervention id="4-028" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signora Presidente, ringrazio il Mediatore e tutto il suo ufficio per il prezioso lavoro svolto nel tentativo di garantire un’amministrazione e trasparente e di qualità.</p>
      <p sl="fi">E’ molto importante che i nostri cittadini, qualora abbiano rimostranze da fare, possano presentare un reclamo ed essere certi che la questione sarà esaminata in modo adeguato e soddisfacente, ed è questo ciò che accade. Desidero inoltre ringraziare il Mediatore per aver dimostrato la forza di lottare – pressoché invano, si potrebbe dire – per una maggiore trasparenza nell’amministrazione dell’Unione europea. Rimane ancora molto da fare a questo riguardo, come sappiamo . I progressi sono lenti, ma dobbiamo rallegrarci di ogni piccolo passo avanti e continuare a sbattere la testa …</p>
      <a text="(Il Presidente interrompe l’oratore)"/>
    </intervention>
    <intervention id="4-029" speaker_id="28120" name="Simon Busuttil" is_mep="True" mode="spoken">
      <p sl="mt">Grazie, signora Presidente. Anch’io desidero ringraziare l’onorevole Zdravkova e il Mediatore per l’intenso lavoro svolto. Credo che ciò che ci unisce in questa discussione sia semplice: è la tutela dei nostri cittadini, concordarla consapevolezza condivisa che della necessità di tutelare i diritti dei cittadini, di essere il loro scudo, affinché quando si trovano ad avere a che fare con autorità inique e procedure burocratiche ingiuste, non debbano sentirsi abbandonati. Devono invece confidare nel fatto che noi siamo al loro fianco. Poiché questi sono i fattori comuni che ci uniscono, continuiamo a lavorare assieme. Davanti al distacco che i nostri cittadini provano di fronte all’Unione europea, è fondamentale che il Mediatore, la Commissione e la commissione per le petizioni lavorino per accrescere passo dopo passo la fiducia dei consumatori nei confronti dell’UE . Proseguiamo il nostro lavoro assieme per dimostrare che siamo davvero degni di tale fiducia.</p>
    </intervention>
    <intervention id="4-030" speaker_id="28575" name="Maria Matsouka" is_mep="True" mode="spoken">
      <p sl="el">Signora Presidente, Mediatore, ho notato il sostegno espresso dalla nei confronti del Mediatore in quanto prezioso stimolo per l’amministrazione europea a migliorare costantemente.</p>
      <p sl="el">Più i cittadini conoscono l’istituzione del Mediatore, migliore sarà l’Europa, perché non avrà timore di affrontare e correggere le proprie debolezze. E’ per questo che è particolarmente importante che tutte le istituzioni e organizzazioni gli organismi si attengano al codice di buona condotta amministrativa. E’ sempre per questo motivo che un’ampia interpretazione del concetto di cattiva amministrazione è utilissima. Se parliamo di cittadinanza attiva, non possiamo contemporaneamente, quando i cittadini fanno ricorso alle istituzioni dell’Unione europea per far valere i propri diritti, non dare una risposta alle loro preoccupazioni o, peggio, non salvaguardare i valori fondamentali dell’Unione europea.</p>
    </intervention>
    <intervention id="4-031" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signora Presidente, nonostante il complessivo aumento del numero di denunce ricevibili pervenute al Mediatore nel 2007, egli ne ha esaminate il 17 per cento in più rispetto all’anno precedente. A tal riguardo, occorre sottolineare che il numero di denunce irricevibili è drasticamente diminuito rispetto al 2006, il che suggerisce che i denuncianti sono meglio informati circa le competenze del Mediatore.</p>
      <p sl="pl">Dalla relazione emerge che l’anno scorso il Mediatore ha adempiuto ai propri doveri in modo attivo ed equilibrato. Ciò è vero per quanto riguarda l’esame delle petizioni, le relazioni costruttive intrattenute con gli organismi e le istituzioni dell’Unione europea e per gli sforzi volti ad incoraggiare i cittadini ad esercitare i loro diritti. Tuttavia Ciò non di meno, rimane ancora molto da fare per garantire che i cittadini ricevano risposte rapide e accurate alle loro domande, denunce e petizioni. In primo luogo, occorre affrontare le cause delle denunce attraverso un sostanziale miglioramento della trasparenza dei processi decisionali e del funzionamento dell’amministrazione dell’Unione europea, dal momento che sono questi gli ambiti a cui si riferiscono la maggior parte delle denunce dei cittadini.</p>
    </intervention>
    <intervention id="4-032" speaker_id="28292" name="Inés Ayala Sender" is_mep="True" mode="spoken">
      <p sl="es">Signora Presidente, anch’io desidero congratularmi con l’onorevole Zdravkova per la sua eccellente relazione. Vorrei altresì complimentarmi con tutti noi, compreso il Mediatore Diamandouros, naturalmente, per i progressi e i miglioramenti apportati al suo lavoro.</p>
      <p sl="es">Tra i “casi esemplari”, vorrei sottolineare quelli relativi al trasporto europeo, in particolare il miglioramento delle informazioni in merito ai diritti dei passeggeri e la riformulazione da parte dell’Agenzia europea per la sicurezza aerea di una decisione contestata.</p>
      <p sl="es">Le indagini di propria iniziativa sono, a mio parere, molto positive perché si sono concentrate sul tema dei pagamenti della Commissione e sulla non discriminazione delle persone con disabilità.</p>
      <p sl="es">Vorremmo che queste esperienza, i “casi esemplari” e quelli di buona condotta amministrativa siano inclusi nella campagna promossa dal Parlamento.</p>
      <p sl="es">Per concludere, devo anche menzionare il sesto seminario della rete europea dei difensori civici cui hanno partecipato per la prima volta i difensori civici delle regioni. Devo inoltre citare l’eccellente dichiarazione dalla della suddetta rete ,il cui utilizzo sarebbe consigliabile sia al Mediatore Diamandouros, sia a noi stessi.</p>
    </intervention>
    <intervention id="4-033" speaker_id="39723" name="Dumitru Oprea" is_mep="True" mode="spoken">
      <p sl="ro">Il Mediatore europeo è un’istituzione per certi versi speciale, una novità per i cittadini dei paesi entrati a far parte dell’Unione europea più recentemente. Occorre però promuoverla più attivamente, indicando chiaramente ciò che il Mediatore europeo può e non può fare. Riteniamo inoltre che il numero delle indagini di propria iniziativa debba essere leggermente più alto. Se il personale proprio non fosse sufficiente, , consigliamo di ricorrere a volontari per promuovere l’istituzione del Mediatore europeo, provenienti soprattutto dai paesi di recente adesione, nonché ai deputati del Parlamento europeo.</p>
    </intervention>
    <intervention id="4-034" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, la distanza che separa l’Unione europea dai suoi cittadini non dovrebbe essere così ampia: occorre adoperarsi per colmarla.</p>
      <p sl="de">Il Mediatore ha un ruolo importantissimo da svolgere in questo senso, soprattutto negli ambiti e nei momenti in cui svolge bene il proprio lavoro. L’elemento più importante è poter contare sull’impegno e sul senso della misura del Mediatore. Non dobbiamo creare aspettative eccessive che non siamo in grado di soddisfare.</p>
      <p sl="de">D’altro canto, si tratta anche di garantire che gli abusi commessi nell’amministrazione degli organismi europei siano effettivamente affrontati e, ove possibile, si ricerchino soluzioni sensate e soddisfacenti per i cittadini e per tutelarne la sicurezza.</p>
      <p sl="de">Finora il Mediatore ha dimostrato di prendere sul serio questo compito e di saperlo svolgere bene. Possiamo soltanto augurarci che continui così e ringraziare lui e la relatrice per la presente relazione.</p>
    </intervention>
    <intervention id="4-035" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Vorrei congratularmi con la relatrice e sottolineare l’importanza del Mediatore europeo. Vorrei ricordare, in particolare, le positive conseguenze delle sue raccomandazioni concernenti l’utilizzo delle lingue dei nuovi Stati membri nel processo di selezione e assunzione organizzato dall’EPSO. Desidero inoltre sottolineare l’importanza per il mercato interno della raccomandazione in cui il Mediatore chiedeva alla Commissione di evitare, in futuro, restrizioni ingiustificate alle lingue ufficiali che è possibile utilizzare per presentare offerte a gare d’appalto.</p>
      <p sl="ro">Tenendo presente l’importanza della tutela dei dati personali, considero molto positiva la cooperazione tra il Garante europeo della protezione dei dati e il Mediatore europeo. Vorrei solo accennare, a questo proposito, alle normative comunitarie relative al registro passeggeri nell’ambito dei voli internazionali. In futuro questo tipo di cooperazione acquisirà un’importanza anche maggiore. Accolgo positivamente anche la risoluzione del caso SOLVIT, in cui un medico bulgaro ha ottenuto un certificato di conformità che gli permette di esercitare la professione in Francia e …</p>
      <a text="(Il Presidente interrompe l’oratore)"/>
    </intervention>
    <intervention id="4-036" speaker_id="28427" name="Alessandro Battilocchio" is_mep="True" mode="spoken">
      <p sl="it">Signor Presidente, onorevoli colleghi, complimenti alla relatrice. Come membro della commissione petizioni, sulla base dei dati della relazione e anche della mia esperienza personale, rivolgo al contempo un ringraziamento e un invito. Un ringraziamento, perché è evidente il progresso rispetto alla precedente anno: siamo passati da 449 a 518 istanze ammissibili, dal 12% al 16% del totale, con un aumento anche delle inchiesta portate avanti. Credo sia quindi buona la strada intrapresa.</p>
      <p sl="it">Tuttavia, e qui vengo all'invito, bisogna ancora aumentare gli sforzi in termini di comunicazione. Studiamo insieme modalità efficaci, magari partendo dalle nostre scuole, per garantire ai cittadini un'informazione di qualità sulla figura e il ruolo e le competenze del Mediatore europeo. Ci sono progetti interessanti in tal senso, partiti quest'anno, che vanno implementati e supportati. In questo modo i già buoni numeri odierni continueranno di certo a migliorare.</p>
    </intervention>
    <intervention id="4-037" speaker_id="photo_generic" name="Nikiforo Diamandouros" is_mep="True" mode="spoken">
      <p sl="en">Mediatore europeo . − Signora Presidente, siamo decisamente sotto pressione, per la votazione che si terrà tra sei o sette minuti, perciò porgo le mie scuse a tutti coloro che hanno parlato. Vorrei ringraziare tutti i parlamentari che hanno avuto la gentilezza di esprimersi positivamente circa la mia relazione, e mi limiterò a menzionare unicamente casi molto specifici, se posso.</p>
      <p sl="en">Permettetemi di ringraziare brevemente l’onorevole Jäätteenmäki e l’onorevole Schwab per il loro speciale sostegno e per l’ appello affinché il Mediatore continui nei propri sforzi tesi ad accrescere la trasparenza. Confermo il mio impegno e prometto di raddoppiare i miei sforzi in tal senso: per far ciò ho bisogno del vostro appoggio, e ve lo chiedo.</p>
      <p sl="en">Onorevole Martin, sarei molto lieto di incontrarla di persona per esaminare il caso che ha sollevato e rispondere in merito. Vorrei ringraziare gli onorevoli Cashman e Busuttil per i commenti e l’incoraggiamento. Desidero inoltre ringraziare i deputati che hanno commentato molto positivamente le azioni del Mediatore per quanto riguarda il consolidamento delle attività e dei diritti dei cittadini nei nuovi Stati membri, che hanno maggior bisogno di conoscere meglio le attività del Mediatore e l’Unione.</p>
      <p sl="en">Vorrei ora rispondere direttamente alle questioni sollevate dagli onorevoli Harkin, Auken e Czarnecki sui casi che non sono stati esaminati. Onde evitare malintesi, voglio chiarire che ogni caso da noi ricevuto è stato, in effetti, esaminato. Nessun caso è rimasto senza risposta e non è mai accaduto che non rispondessimo per iscritto al denunciante, comunicando il motivo per cui il Mediatore europeo non poteva agire sulla base della denuncia. I 1 021 casi per i quali non è stato possibile intervenire sono quelli in cui non potevamo aiutare il denunciante avviando un’indagine approfondita, trasferendo il caso oppure offrendo consigli utili. Ho svolto delle verifiche raccolto alcuni resoconti: in un terzo di tutti questi casi, il denunciante aveva già contattato l’autorità competente a ricevere la denuncia, per esempio un difensore civico nazionale o la commissione per le petizioni del Parlamento europeo. Nel 20 per cento dei casi ricevuti, il reclamo era già stato esaminato in tribunale, pertanto non potevo occuparmene; nel 17 per cento dei casi, non esisteva alcun organismo competente che potesse occuparsene e per il 13 per cento l’unico consiglio opportuno sarebbe stato quello di contattare un avvocato, ma il denunciante lo aveva già fatto.</p>
      <p sl="en">Ho cercato pertanto di occuparmi di tutti i casi e vorrei assicurarvi che non si è mai verificato alcun caso in cui il Mediatore non abbia scritto, spiegato e fornito informazioni scritte. Spero di aver fornito risposte esaurienti alle questioni sollevate.</p>
    </intervention>
    <intervention id="4-038" speaker_id="photo_generic" name="Andris Piebalgs" is_mep="True" mode="spoken">
      <p sl="it">membro della Commissione . − Signora Presidente, desidero reiterare il mio sostegno alla relazione Zdravkova e ringraziare il Mediatore per la sua collaborazione. Per quanto riguarda i casi concreti ricordati, forniremo ulteriori informazioni. E’ vero che, quando esaminiamo una denuncia, i denuncianti non sempre sono del tutto soddisfatti della soluzione proposta. Ciononostante, la Commissione cerca sempre di esaminare ogni singolo caso con spirito costruttivo, e continuerà a farlo.</p>
    </intervention>
    <intervention id="4-039" speaker_id="38604" name="Dushana Zdravkova" is_mep="True" mode="spoken" role="relatore">
      <p sl="bg">Desidero cogliere questa occasione per ringraziare ancora una volta tutti gli oratori per l’ apprezzamento dimostrato verso la mia relazione, il mio lavoro e quello dell’onorevole Diamandouros. Questa è stata una discussione utile e, soprattutto, positiva, e sono certa che incoraggerà l’onorevole Diamandouros a compiere ulteriori sforzi verso una più stretta collaborazione con le istituzioni e, in particolare, verso una migliore comunicazione con i nostri concittadini europei. Vedo che vi sono moltissimi visitatori nel foyer, e spero che questa discussione si sia rivelata utile e, soprattutto, interessante anche per loro.</p>
    </intervention>
    <intervention id="4-040" speaker_id="4238" name="Hans-Peter Martin" is_mep="True" mode="spoken">
      <p sl="de">Signora Presidente, ringrazio il Mediatore per avermi dato l’opportunità di parlare, che accetto volentieri.</p>
      <p sl="de">In effetti ho chiesto di parlare per respingere recisamente gli attacchi e le insinuazioni dell’onorevole Cashman, che dimostrano un certo nervosismo ogniqualvolta si parla di accrescere la trasparenza.</p>
      <p sl="de">Lei, onorevole Diamandouros, è favorevole a una maggiore trasparenza, perciò non posso che incoraggiarla a tener fede alle sue convinzioni in materia di spese di viaggio e simili, un ambito in cui la maggioranza del Parlamento le causa problemi. Ritengo che lei sia sulla strada giusta, onorevole Diamandouros.</p>
    </intervention>
    <intervention id="4-041" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 11.</p>
      <a text="(La seduta, sospesa alle 11.05, riprende alle 11.10)"/>
    </intervention>
  </section>
  <section id="creitem5" title="5. Comunicazioni della Presidenza">
    <intervention id="4-044" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, venti anni fa, nel 1988, il Parlamento europeo istituì il Premio Sacharov per la libertà di pensiero, che da allora viene conferito ogni anno.</p>
      <p sl="unknown">Nel corso degli ultimi vent’anni, abbiamo premiato eminenti organizzazioni o personalità che hanno dedicato la vita alla difesa dei diritti umani e delle libertà fondamentali e hanno lottato contro l’intolleranza, il fanatismo e l’oppressione nei propri paesi e in tutto il mondo. Il primo ad essersi aggiudicato tale riconoscimento fu Nelson Mandela, che incontrerò la prossima settimana a Johannesburg, dove sono stato invitato a intervenire dinanzi al parlamento panafricano.</p>
      <p sl="unknown">Quest’anno la Conferenza dei presidenti ha deciso di assegnare il Premio Sacharov 2008 a Hu Jia “a nome delle voci tacitate in Cina e Tibet” come dichiarato nella proposta di decisione della commissione per gli affari esteri.</p>
      <a text="(Applausi)"/>
      <p sl="unknown">Hu Jia è nato il 25 luglio 1973 a Pechino ed è uno dei più ferventi difensori dei diritti umani della Repubblica popolare cinese. L’appassionato attivista è stato accusato a causa del suo impegno per l’ambiente, la lotta all’HIV e all’AIDS e il rispetto dei diritti umani.</p>
      <p sl="unknown">Il 27 dicembre 2007, Hu Jia è stato posto agli arresti domiciliari con l’accusa di incitamento alla sovversione. Il 3 aprile 2008 è stato condannato a tre anni e mezzo di reclusione.</p>
      <p sl="unknown">In carcere, Hu Jia oggi lotta contro la malattia: soffre di cirrosi epatica, ma pare gli vengano negate cure mediche regolari.</p>
      <p sl="unknown">L’arresto arbitrario e la condanna di Hu Jia hanno suscitato sdegno in tutto il mondo. Con il conferimento del Premio Sacharov a Hu Jia, il Parlamento europeo lancia un segnale forte a sostegno di tutti i difensori dei diritti umani che quotidianamente in Cina lottano per la libertà .</p>
      <a text="(Applausi)"/>
      <p sl="unknown">Onorevoli colleghi, ho ancora un breve commento. Domani, 24 ottobre, celebreremo il sessantatreesimo anniversario delle Nazioni Unite; in questa occasione, desidero porre in evidenza l’importanza, l’impegno e il successo della collaborazione tra l’Unione europea, il Parlamento europeo e i vari programmi e istituzioni delle Nazioni Unite.</p>
      <p sl="unknown">Di recente, una pubblicazione intitolata Improving Lives , di cui tutti avete ricevuto copia, presentava una sintesi di questa collaborazione nel corso degli anni. Nelle ultime settimane, il mondo intero è entrato in un difficile periodo , dovuto soprattutto alla crisi finanziaria e alle sue pesanti ripercussioni sull’economia mondiale.</p>
      <p sl="unknown">In queste particolari circostanze assumono grande importanza per l’Unione europea , i valori fondamentali di comprensione multilaterale e di solidarietà, come pure il nostro impegno e responsabilità verso i paesi in via di sviluppo. Anche la conferenza internazionale sul finanziamento allo sviluppo prevista a novembre assumerà un ruolo decisivo in questo ambito. Nonostante ci troviamo di fronte a formidabili sfide, non dobbiamo perdere di vista gli interessi dei paesi in via di sviluppo.</p>
    </intervention>
  </section>
  <section id="creitem6" title="6. Turno di votazioni">
    <intervention id="4-046" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e altri dettagli concernenti le votazioni: vedasi processo verbale)"/>
    </intervention>
  </section>
  <section id="creitem7" title="6.1. Progetto di bilancio generale dell’Unione europea - Esercizio 2009 (votazione)">
    <intervention id="4-049" speaker_id="1914" name="Jutta Haug" is_mep="True" mode="spoken" role="relatore">
      <p sl="de">Signor Presidente, il processo esplicativo non è cambiato rispetto agli anni scorsi. Prima della votazione dobbiamo informare il Parlamento in merito ad alcuni adeguamenti tecnici. So che tutto ciò non risulta molto interessante per i colleghi , ma occorre riportarlo nel processo verbale.</p>
      <p sl="de">Primo: come già indicato nella lista di voto, la votazione dell’emendamento n. 783 alla linea di bilancio 22 02 04 02 riguarda unicamente gli stanziamenti di pagamento.</p>
      <p sl="de">Secondo: i commenti relativi all’iniziativa Global Energy Assessment non sono da inserire nella linea di bilancio 08 03 01, dove sono stati scritti per errore, ma nella linea 08 05 01. La votazione sull’emendamento n. 936 relativo alla linea 08 03 01 avverrà pertanto senza i commenti su detta iniziativa, i quali saranno invece inclusi nell’emendamento n. 938 relativo alla linea di bilancio 08 05 01.</p>
      <p sl="de">Immagino che tutti ne siano entusiasti.</p>
      <p sl="de">Terzo: il ripristino delle risorse nel progetto preliminare di bilancio per le agenzie decentrate ai titoli 1 e 2 comprende anche, ovviamente, il ripristino dei relativi organigrammi. La decisione riguarda l’Agenzia europea dei medicinali, all’Agenzia europea dei prodotti chimici, l’Agenzia europea per la sicurezza aerea, l’Agenzia europea per la sicurezza marittima, l’Agenzia ferroviaria europea, l’Agenzia europea per l’ambiente, il Centro europeo per lo sviluppo della formazione professionale, l’Autorità europea per la sicurezza alimentare, l’Agenzia comunitaria di controllo della pesca e l’Ufficio comunitario delle varietà vegetali, i cui organigrammi non figurano nei documenti di accompagnamento degli emendamenti.</p>
      <p sl="de">Quarto: in virtù di un parere emesso dal servizio giuridico è opportuno adeguare leggermente un commento afferente a più linee di bilancio. Ciò riguarda il commento che inizia con la frase “La Commissione consentirà” e termina con la frase “e a trasmetterle al revisore interno della Commissione” e che figura nei seguenti emendamenti: n. 994 alla linea 19 04 01, n. 1011 alla linea 21 02 01, n. 1015 alla linea 21 03 01, n. 1016 alla linea 21 04 01, n. 1026 alla linea 23 02 01 e n. 785 alla linea 23 02 02. La versione corretta del commento è riportata in dettaglio sulla lista di voto.</p>
      <p sl="de">Quinto e ultimo punto: la linea di bilancio 19 06 06 dal titolo “Cooperazione consolare” non figura nell'elenco degli emendamenti sebbene sia stata approvata come parte della lettera rettificativa 1/2009. Una nuova linea di bilancio sarà quindi aggiunta con un semplice p.m..</p>
      <p sl="de">Se nessuno dei colleghi ha obiezioni al riguardo, i servizi di seduta provvederanno a fare gli opportuni inserimenti sulla base delle nostre decisioni.</p>
    </intervention>
    <intervention id="4-050" speaker_id="1253" is_mep="True" mode="spoken" role="Presidente">
      <p sl="unknown">Onorevole Haug, data la grande fiducia che nutriamo in lei, ora possiamo votare su questo argomento.</p>
      <a text="(Il Parlamento accoglie la proposta della relatrice)"/>
      <p sl="unknown">Prima della votazione sull’emendamento n. 111:</p>
    </intervention>
    <intervention id="4-051" speaker_id="4314" name="Catherine Guy-Quint" is_mep="True" mode="spoken">
      <p sl="fr">Signor Presidente, non mi sembra che abbiamo votato la seconda parte dell'emendamento n. 106. Potrebbe controllare per favore?</p>
    </intervention>
    <intervention id="4-052" speaker_id="1253" is_mep="True" mode="spoken" role="Presidente">
      <p sl="unknown">Sì, onorevole Guy-Quint. L’onorevole Dunstan mi ha appena comunicato che la prima parte è decaduta e che abbiamo già votato la seconda parte.</p>
      <p sl="unknown">Prima della votazione sul blocco di emendamenti n. 8</p>
    </intervention>
    <intervention id="4-053" speaker_id="23781" name="Janusz Lewandowski" is_mep="True" mode="spoken" role="relatore">
      <p sl="en">Signor Presidente, non essendovi adeguamenti tecnici possiamo procedere alla votazione.</p>
      <a text="(Applausi)"/>
    </intervention>
    <intervention id="4-054" speaker_id="1253" is_mep="True" mode="spoken" role="Presidente">
      <p sl="unknown">Allora non ci resta che congratularci con il relatore.</p>
    </intervention>
  </section>
  <section id="creitem8" title="6.2. Progetto di bilancio generale 2009 (sezione III) (A6-0398/2008, Jutta Haug) (votazione)"/>
  <section id="creitem9" title="6.3. Progetto di bilancio generale 2009 (sezioni I, II, IV, V, VI, VII, VIII, IX)(A6-0397/2008, Janusz Lewandowski) (votazione)"/>
  <section id="creitem10" title="7. Benvenuto">
    <intervention id="4-058" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, è un piacere per me porgere il benvenuto alla delegazione del parlamento della Repubblica moldova, presente a Strasburgo in occasione dell’undicesima riunione della commissione di cooperazione parlamentare UE-Moldova svoltasi ieri e nella giornata odierna.</p>
      <p sl="unknown">Onorevoli colleghi, la vostra presenza al Parlamento europeo dimostra che il dialogo parlamentare è il miglior modo per consolidare le nostre relazioni e risolvere le questioni che riguardano i vicini orientali dell’Unione europea.</p>
      <p sl="unknown">Vi Porgiamo i migliori auguri per le elezioni dell’anno prossimo e per le vostre attuali e future attività. Un caloroso benvenuto a voi tutti.</p>
      <a text="(Applausi)"/>
    </intervention>
  </section>
  <section id="creitem11" title="8. Turno di votazioni (seguito)">
    <intervention id="4-060" speaker_id="1253" is_mep="True" mode="spoken" role="Presidente">
      <p sl="unknown">Proseguiremo ora con il turno di votazioni.</p>
    </intervention>
  </section>
  <section id="creitem12" title="8.1. Diritti aeroportuali (A6-0375/2008, Ulrich Stockmann) (votazione)"/>
  <section id="creitem13" title="8.2. Accordo di stabilizzazione e di associazione CE/Bosnia-Erzegovina (A6-0378/2008, Doris Pack) (votazione)"/>
  <section id="creitem14" title="8.3. Atti di pirateria in mare (B6-0537/2008&#10;) (votazione)">
    <intervention id="4-065" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signor Presidente, faccio riferimento alla prima parte del paragrafo 4 nella votazione per parti separate. Desidererei che sia ripetuta la votazione sulla prima parte del paragrafo originario.</p>
    </intervention>
    <intervention id="4-066" speaker_id="1253" is_mep="True" mode="spoken" role="Presidente">
      <p sl="unknown">Noto che l’Assemblea concorda. Voteremo nuovamente quel paragrafo.</p>
    </intervention>
  </section>
  <section id="creitem15" title="8.4. Equivalenza dei principi contabili (B6-0544/2008&#10;) (votazione)"/>
  <section id="creitem16" title="8.5. Impatto delle misure di sicurezza aerea e dell'impiego di &quot;body scanner&quot; sui diritti umani, la vita privata, la protezione dei dati e la dignità personale (B6-0562/2008&#10;) (votazione)">
    <intervention id="4-070" speaker_id="28229" name="Manfred Weber" is_mep="True" mode="spoken">
      <p sl="de">a nome del gruppo PPE-DE. – Signor Presidente, a nome del gruppo PPE-DE desidero presentare una proposta. In Parlamento, c'è chiaro consenso su due punti: desideriamo innanzi tutto essere coinvolti nella procedura relativa a queste nuove varianti tecniche, un punto sul quale non è possibile assumere decisioni senza interpellare il Parlamento. Vorrei ringraziare il Commissario Tajani, che ha assicurato che sarà questo l'iter da seguire.</p>
      <p sl="de">In secondo luogo, è chiaro a tutti che questa nuova misura tecnica debba essere esaminata con grande sensibilità. La questione suscita diverse preoccupazioni: occorre verificare attentamente i criteri dell’eventuale applicazione e tutti i componenti di quest’Assemblea concordano su questo punto. A nome del gruppo PPE-DE vorrei proporre di concederci altre quattro settimane e rinviare la votazione a novembre, perché il Commissario Tajani ha dichiarato che ci sarà un’importante audizione sul tema in quel mese. Il gruppo PPE-DE ritiene che dovremmo conoscere tutti i fatti prima di prendere una decisione. Spero che otterremo una maggioranza a favore di questo punto: è per questo motivo che proponiamo il rinvio della votazione a novembre.</p>
    </intervention>
    <intervention id="4-071" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signor Presidente, onorevoli colleghi, sono contrario a questa proposta per il seguente motivo: è vero che l’audizione dell’onorevole Tajani ci darà l’occasione di acquisire ulteriori informazioni e di definire la nostra posizione. Tuttavia, con questa decisione non facciamo altro che dire al Consiglio – che è già giunto a una risoluzione nel corso dell’ultimo Consiglio dei ministri della Giustizia e degli Interni – che a nostro parere, e mi riferisco almeno al mio gruppo, la sicurezza e i relativi provvedimenti sono assolutamente essenziali. L'impiego di lettori ottici o dispositivi di visualizzazione che mostrano le persone completamente nude è del tutto inaccettabile: viola la dignità umana e non accresce in alcun modo la sicurezza.</p>
      <a text="(Applausi a sinistra e al centro)"/>
      <p sl="de">Ciò rappresenta un perfetto esempio della mania di sicurezza che si registra in questa sede. Con la nostra decisione vogliamo affermare chiaramente la nostra opposizione a siffatti provvedimenti che sono molto controversi anche dal punto di vista medico. Vi chiediamo pertanto di respingere la proposta dell’onorevole Weber.</p>
      <a text="(Applausi)"/>
    </intervention>
    <intervention id="4-072" speaker_id="1253" is_mep="True" mode="spoken" role="Presidente">
      <p sl="unknown">La ringrazio. Il gruppo dell’Alleanza dei Democratici e dei Liberali per l’Europa ha chiesto una votazione per appello nominale su questa proposta.</p>
      <a text="(Il Parlamento respinge la proposta di rinviare la votazione)"/>
    </intervention>
  </section>
  <section id="creitem17" title="8.6. Accordo di stabilizzazione e di associazione CE/Bosnia-Erzegovina (B6-0541/2008&#10;) (votazione)">
    <intervention id="4-075" speaker_id="1191" name="Doris Pack" is_mep="True" mode="spoken">
      <p sl="de">relatore per parere . – Signor Presidente, propongo un emendamento orale al paragrafo 22, che ho concordato con altri colleghi deputati. Dobbiamo correggere il testo in quanto non rispecchia fedelmente la verità. Dopo l’Istituto per le persone scomparse e il punto e virgola seguente, dovremmo cambiare la frase. Leggerò ora la modifica in inglese:</p>
      <p sl="en">“esorta le agenzie corrispondenti a livello di entità a sostenere il lavoro degli organismi a livello di Stato, trasmettendo loro tutte le informazioni pertinenti raccolte;”.</p>
    </intervention>
    <intervention id="4-077" speaker_id="1253" is_mep="True" mode="spoken" role="Presidente">
      <p sl="unknown">Si tratta del paragrafo 22. Non constato obiezioni e pertanto procediamo alla votazione su questo punto.</p>
      <a text="(Il Parlamento accoglie l’emendamento orale)"/>
    </intervention>
  </section>
  <section id="creitem18" title="8.7. Commemorazione dell’Holodomor, la carestia artificiale del 1932-1933 in Ucraina (RC-B6-0571/2008&#10;) (votazione)"/>
  <section id="creitem19" title="8.8. Attività del Mediatore europeo (2007) (A6-0358/2008, Dushana Zdravkova) (votazione)">
    <intervention id="4-081" speaker_id="38604" name="Dushana Zdravkova" is_mep="True" mode="spoken" role="relatore">
      <p sl="en">Signor Presidente, in base alle discussioni, il mio emendamento orale è il seguente (paragrafo 23): “Propone che il Mediatore prenda delle misure per ridurre il numero di denunce nei casi in cui non è possibile alcuna azione;”. La fine del paragrafo è cambiata.</p>
    </intervention>
    <intervention id="4-083" speaker_id="38604" name="Dushana Zdravkova" is_mep="True" mode="spoken" role="relatore">
      <p sl="en">Signor Presidente, desidero soltanto eliminare le parole “dal primo Mediatore europeo” dalla prima parte dell’emendamento.</p>
    </intervention>
    <intervention id="4-084" speaker_id="1253" is_mep="True" mode="spoken" role="Presidente">
      <a text="(L’emendamento orale è stato accolto)"/>
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem20" title="9. Composizione delle delegazioni interparlamentari: vedasi processo verbale"/>
  <section id="creitem21" title="10. Dichiarazioni di voto">
    <intervention id="4-090" speaker_id="28316" name="Hannu Takkula" is_mep="True" mode="spoken">
      <p sl="fi">Signora Presidente, in primo luogo sono lieto che il pacchetto di bilancio sia stato votato e approvato. Naturalmente, in qualità di vicepresidente della commissione per la cultura e l’istruzione, ho seguito con particolare attenzione tali questioni e mi rallegro che un importante progetto, il Festival olimpico della gioventù europea di Tampere, sia stato approvato.</p>
      <p sl="fi">E’ importante garantire che il bilancio sia impiegato per portare avanti progetti vicini ai cittadini, che in tal modo potranno vedere e toccare con mano le iniziative dell’Unione nella loro regione. Il bilancio è solido, ma devo dire che sospetto di aver votato in modo errato sulla rubrica 134 – che indica l’Unione europea quale partner globale –perché stavo seguendo l’elenco di gruppo e non sono completamente d’accordo con detto punto. Vale la pena forse sottolinearlo, ma in altri ambiti posso ritenermi soddisfatto di questo progetto di bilancio e sono lieto che sia stato approvato.</p>
    </intervention>
    <intervention id="4-091" speaker_id="4382" name="Avril Doyle" is_mep="True" mode="spoken">
      <p sl="en">Signora Presidente, mi sono astenuta dalla votazione 134 sul progetto di bilancio generale per il 2009 per la disonestà intellettuale e il cinismo dei promotori di questo emendamento che fanno leva sulle reali preoccupazioni e paure di molti dei nostri cittadini insinuando che, oggi come in passato i fondi per lo sviluppo UE sono stati concessi a governi e organizzazioni per programmi che includono, cito: “aborto coatto, sterilizzazione forzata e infanticidio”, atti che – va da sé – condanneremmo apertamente. In tal modo essi giustificano la formulazione di questo delicato emendamento, il cui testo viene già utilizzato con un occhio alle prossime elezioni europee di giugno. L’emendamento viene descritto come, cito: “un tentativo di escludere questo tipo di progetti dai fondi UE previsti nel bilancio 2009”. Poiché detti fondi non sono mai stati impiegati in tal modo, ma sempre in conformità alla Conferenza internazionale del Cairo sulla popolazione e lo sviluppo, e poiché non vi è alcuna proposta in merito nel bilancio di quest’anno, tutti i commentatori imparziali e intellettualmente onesti non possono che prendere atto della scorrettezza politica dei promotori.</p>
    </intervention>
    <intervention id="4-093" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">Ho appoggiato il bilancio per l'esercizio 2009 e anche la proposta di incrementarlo rispetto a quanto proposto dalla Commissione. Benché non sia sufficiente a soddisfare le enormi richieste di tutti gli Stati membri né ad attuare appieno tutte le politiche prioritarie, ritengo che sia in linea con il fondamentale principio di solidarietà dell’Unione europea.</p>
      <p sl="bg">Destinando i fondi ai paesi e alle regioni meno sviluppate, lo strumento finanziario si è imposto quale importante fattore nel conseguimento di uno sviluppo equilibrato. A questo proposito, il Fondo di coesione svolge un ruolo importante, perché è rivolto a quegli Stati membri che necessitano di colmare il divario tra diversi livelli di sviluppo economico e sociale. E’ importante soprattutto per i nuovi Stati membri, i quali hanno veramente bisogno delle risorse finanziarie della Comunità. Non ritengo che queste risorse debbano essere soggette a condizioni siano più severe rispetto alle norme e procedure approvate dall’Unione europea.</p>
      <p sl="bg">Dette risorse sono estremamente importanti per aiutare la Bulgaria a colmare il proprio ritardo in termini di sviluppo e ad eguagliare le condizioni di vita medie dell’Unione europea. Il voto contrario alla proposta di accantonare a una riserva le risorse del Fondo di coesione è una decisione saggia. La proposta era legata a criteri vaghi, soprattutto per quanto riguarda il rimborso dei fondi non erogati. A mio parere, la Commissione e il Parlamento hanno a disposizione sufficienti meccanismi di controllo per far sì che i fondi siano impiegati in modo efficace.</p>
    </intervention>
    <intervention id="4-094" speaker_id="1956" name="Frank Vanhecke" is_mep="True" mode="spoken">
      <p sl="nl">Signora Presidente, ho espresso voto contrario al progetto di bilancio per l'esercizio 2009, e in particolare contro il bilancio della Commissione, perché desidero esprimere una dichiarazione politica non approvando in alcun modo le azioni della Commissione.</p>
      <p sl="nl">Ritengo che la Commissione sia un’istituzione che, per i suoi stessi principi, opera in modo poco democratico, perché è composta da un collegio di alti funzionari nominati puramente su basi politiche, i quali ciononostante si comportano come fossero una sorta di mandarini europei che mal tollerano essere controllati e che, in effetti, non possono neppure essere puniti.</p>
      <p sl="nl">Per quanto riguarda il bilancio dell'esercizio 2009, dal punto di vista politico mi oppongo, innanzi tutto, agli incessanti sforzi compiuti dalla Commissione per proseguire, con ogni mezzo possibile, sulla malaugurata strada dell’adesione della Turchia islamica e non europea all’Unione . Non intendo dare il mio appoggio a questa politica.</p>
    </intervention>
    <intervention id="4-096" speaker_id="38724" name="Colm Burke" is_mep="True" mode="spoken">
      <p sl="en">Signora Presidente, abbiamo votato a favore dell’emendamento n. 134 dell’onorevole Sinnott, il quale impedirebbe di concedere aiuti comunitari a qualunque governo, organizzazione o programma che appoggi o partecipi alla gestione di progetti che comportino violazioni dei diritti umani quali l’aborto coatto, la sterilizzazione forzata o l’infanticidio.</p>
      <p sl="en">Riteniamo tuttavia importante mettere in discussione la giustificazione addotta dall’onorevole Sinnott per la presentazione di un siffatto emendamento. Questa settimana, nella sua dichiarazione alla stampa , ha citato paesi quali Cina e Vietnam che, a suo dire, impiegherebbero i finanziamenti UE, erogati tramite il Fondo delle Nazioni Unite per la popolazione (UNFPA), per aborti coatti, sterilizzazioni forzate e infanticidi. Ho parlato con il direttore dell’ufficio dell’UNFPA a Bruxelles questa mattina: egli ha riferito che il Programma delle Nazioni Unite per la popolazione non sostiene la coercizione né l’aborto. Esso si conforma al mandato della Conferenza internazionale del 1994 su popolazione e sviluppo, in cui si dichiara esplicitamente che i programmi per la salute riproduttiva devono fornire la più vasta gamma di servizi senza alcuna forma di coercizione. Inoltre, la comunità mondiale ha stabilito che l’aborto non deve mai essere promosso quale metodo di pianificazione familiare. I cittadini cinesi hanno tratto beneficio dalla presenza dell’UNFPA e dalle iniziative che esso ha portato nel loro paese: nelle zone della Cina (e di altri paesi) in cui opera , le donne hanno a disposizione molteplici opzioni nelle decisioni in materia di salute riproduttiva, e dispongono inoltre di maggiori informazioni al riguardo, nonché la libertà di accedervi.</p>
    </intervention>
    <intervention id="4-097" speaker_id="28115" name="Mairead McGuinness" is_mep="True" mode="spoken">
      <p sl="en">Signora Presidente, quella che si è appena svolta è stata una votazione complessa su un bilancio altrettanto complesso. Mi rincresce che l’emendamento n. 133 non sia stato accolto, perché avrebbe dato maggior risalto alle esigenze dei bambini disabili curati in istituto e a noi stava a cuore la loro deistituzionalizzazione. Questo tema non è tuttavia scomparso e noi continueremo a lottare per i loro diritti. Spero che il Presidente della Commissione risponda alla mia lettera a tale riguardo.</p>
    </intervention>
    <intervention id="4-099" speaker_id="1186" name="Astrid Lulling" is_mep="True" mode="spoken">
      <p sl="fr">Signora Presidente, ho votato contro la risoluzione sul progetto di bilancio generale dell’Unione europea a causa del tentativo in extremis da parte del gruppo dei Verdi/Alleanza libera europea di presentare un emendamento – che la maggior parte dei miei colleghi non ha nemmeno visto e di cui non ha valutato la portata – per interpretare il famoso pacchetto Cox, riguardante lo status futuro degli eurodeputati, in maniera tale da rendere totalmente privo di senso il loro fondo pensionistico volontario.</p>
      <p sl="fr">Tale emendamento non rispecchia quanto espressamente concordato nel pacchetto Cox, perciò privare quasi tutti i deputati di nuovi diritti è fuori discussione. Questo emendamento non può assolutamente avere alcun effetto sulle disposizioni attuative che saranno formulate in merito.</p>
      <p sl="fr">Ci assicureremo che questa situazione venga risolta, perché la votazione si è svolta all'insaputa dei deputati, e tutti stanno cercando di parlare con me, sorpresi della reale portata di questo emendamento. In qualità di vicepresidente del fondo pensioni, vigilerò affinché si ponga rimedio a tale situazione.</p>
    </intervention>
    <intervention id="4-100" speaker_id="1956" name="Frank Vanhecke" is_mep="True" mode="spoken">
      <p sl="nl">Signora Presidente, nella votazione finale ho espresso parere contrario al progetto di bilancio generale per l'esercizio 2009 per le diverse istituzioni europee, tra cui, ovviamente, il Parlamento. L’ho fatto prima di tutto perché non sono convinto che tutte queste istituzioni , senza eccezione alcuna, gestiscano il vasto gettito fiscale in economia e responsabilmente. Francamente, penso anzi che sia vero l’opposto.</p>
      <p sl="nl">L’immagine che i nostri elettori hanno delle istituzioni europee – e dovremmo saperlo bene – è quella di un paese di bengodi dove burocrati ed eurodeputati strapagati e insufficientemente tassati formano una specie di nomenclatura in stile sovietico che prende decisioni senza consultare gli elettori e sicuramente contro la volontà e gli interessi dei cittadini.</p>
      <p sl="nl">Questa è un’immagine certamente non è sempre rispondente al vero, ma in essa temo vi siano elementi di verità applicabili a un gran numero di istituzioni europee.</p>
      <p sl="nl">A mio parere, ciascuno dovrà mettere ordine in casa propria in futuro, prima di poter dare un’immagine più positiva della nostra Europa.</p>
    </intervention>
    <intervention id="4-102" speaker_id="28323" name="Oldřich Vlasák" is_mep="True" mode="spoken">
      <p sl="cs">Permettetemi di spiegare perché ho votato a favore della relazione dell’onorevole Stockmann sulle tariffe aeree. Da un lato, vedo con favore l’obbligo di riportare chiaramente i costi aggregati , comprensivi di tasse aeroportuali, sui biglietti aerei e nelle offerte ai viaggiatori, perché ciò garantirà maggiore trasparenza per i passeggeri e incoraggerà la concorrenza . Ma, soprattutto, sono a favore del limite che unifica i diritti aeroportuali per i principali aeroporti nazionali e per quelli con maggiore traffico e permette agli aeroporti più piccoli di offrire tariffe più basse, creando quindi condizioni di concorrenza in un mercato che al momento lascia molto a desiderare in fatto di trasparenza. Si tratta di un’occasione di sviluppo per gli aeroporti regionali e di ampliamento per la gamma di servizi aerei offerti al pubblico.</p>
    </intervention>
    <intervention id="4-104" speaker_id="1164" name="Bruno Gollnisch" is_mep="True" mode="spoken">
      <p sl="fr">Signora Presidente, considerata la crescente minaccia della pirateria in mare al largo del Corno d’Africa, il progetto di proposta di risoluzione sulla pirateria sostiene la volontà espressa dagli Stati membri di intraprendere un'operazione navale coordinata. Purtroppo gli emendamenti sono perlopiù pie speranze oppure si limitano a sottolineare ovvietà, come lo stato di anarchia in Somalia, eventi questi di cui occorre assolutamente comprendere appieno le conseguenze.</p>
      <p sl="fr">Senza dubbio non sarà possibile lottare efficacemente contro la pirateria senza prima distruggere le basi dei pirati. Mi rincresce peraltro che questo testo non faccia menzione della principale causa dell'attuale recrudescenza della pirateria, ovvero il declino dell’influenza civilizzatrice dell’Europa in questa parte del mondo.</p>
      <p sl="fr">Infine, ritengo che sia piuttosto curioso chiedere che le forze navali degli Stati membri distinguano, per così dire, tra le azioni di contrasto alla pirateria e quelle svolte – non è molto chiaro perché – nell’ambito dell’operazione Enduring Freedom , come se Bin Laden stesse scappando dall’Afghanistan a bordo di una piroga, per cercare di arrivare fino alla Nuova Zelanda passando per il Pakistan, . Comprendo il desiderio di introdurre una tale distinzione, ma le navi che si trovano nella zona naturalmente dovranno svolgere entrambe le missioni.</p>
    </intervention>
    <intervention id="4-106" speaker_id="2081" name="Peter Skinner" is_mep="True" mode="spoken">
      <p sl="en">Signora Presidente, i principi contabili sono l’elemento principale del linguaggio dei servizi finanziari. Per gli investitori, le iniziative volte a far confluire i principi contabili nazionali negli International Financial Reporting Standars (IFRS) costituiscono un significativo passo avanti. Ciò consentirà alle società di pubblicare i loro bilanci secondo lo stesso modello di base, che dovrebbe essere accettato nelle principali economie di tutto il mondo. Canada, Cina, Giappone, USA – e ora, pare, anche l’India – concordano circa la necessità di far confluire i propri principi contabili verso gli IFRS.</p>
      <p sl="en">Benché io ritenga tutto questo positivo, in qualità di relatore per la direttiva sulla trasparenza, riconosco che resta ancora molto da fare per arrivare a una vera e propria convergenza. E’ per questo motivo che io e la relatrice, l’onorevole Starkevičiūtė, abbiamo approvato gli emendamenti volti a monitorare i progressi di questo processo di convergenza. Confido che la Commissione, nelle sue discussioni con le diverse autorità nazionali, mantenga lo stesso slancio. Per quanto riguarda gli USA, sono lieto che si possa fare affidamento su una nuova amministrazione affinché essa compia i notevoli, e necessari, passi avanti . La Commissione deve continuare a esercitare pressioni in questo senso.</p>
      <p sl="en">Per quanto concerne i principi contabili stessi, è fondamentale mantenere l’approccio di base concordato in seno all'organismo internazionale di normalizzazione contabile (IASB). L’integrità di questi principi sarà messa alla prova dai tentativi di diluirli per motivi di interesse nazionale, una tendenza che va contrastata con fermezza. A fronte di tali pressioni, è importante sostenere il metodo contabile del fair value .</p>
    </intervention>
    <intervention id="4-108" speaker_id="24030" name="Philip Claeys" is_mep="True" mode="spoken">
      <p sl="nl">Signora Presidente, mi sono astenuto dal voto sulla proposta di risoluzione Sicurezza dell’aviazione e body scanner , non perché sia contrario alle riserve espresse riguardo al diritto alla privacy dei viaggiatori, ma proprio per il motivo opposto. Anch’io ritengo che i body scanner non possano essere commissionati senza una chiara valutazione scientifica e medica dei possibili effetti di questa tecnologia sulla salute degli utenti.</p>
      <p sl="nl">Deploro che sia stata respinta la proposta di rinviare la votazione e di invitare il commissario Tajani a presentare uno studio che potrebbe consentirci di prendere una decisione meglio informata sull’impiego dei body scanner .</p>
      <p sl="nl">Si tratta di una materia molto seria, che riguarda la sicurezza dei cittadini e l'impiego di nuove tecnologie pionieristiche. questo Ecco perché mi rincresce increscioso che quest'Aula tratti questo punto con una tale leggerezza.</p>
    </intervention>
    <intervention id="4-110" speaker_id="28173" name="Zita Pleštinská" is_mep="True" mode="spoken">
      <p sl="sk">a nome del gruppo PPE-DE. - Signora Presidente, i qualità di co-autore della proposta di risoluzione del Parlamento europeo per la commemorazione dell’Holodomor (la carestia artificiale del 1932-1933 in Ucraina), e di componente del gruppo del Partito popolare europeo e dei Democratici europei, vorrei ringraziare tutti i miei colleghi che hanno votato a favore della proposta di risoluzione.</p>
      <p sl="sk">Sotto la guida del gruppo PPE-DE, è stato raggiunto un compromesso sulla rimozione del termine“genocidio”, come richiesto del gruppo socialista al Parlamento europeo. In seguito alla discussione di ieri, tuttavia, caratterizzata da grande emozione e dalle significative parole del Commissario Tajani, non vi è dubbio sulla definizione di questo raccapricciante atto che causò la morte di dieci milioni di persone. Ora è compito degli storici porre fine al silenzio e all’occultamento di questi avvenimenti basandosi sui fatti e finché i sopravvissuti sono ancora vivi. Nelle nostre biblioteche devono esserci libri che forniscano autentiche testimonianze della carestia in Ucraina.</p>
      <p sl="sk">Con il voto favorevole alla proposta di risoluzione volta a definire carestia ucraina del 1932–1933 un orrendo crimine contro il popolo ucraino e contro l’umanità, oggi abbiamo reinserito negli annali della storia europea una pagina che Stalin aveva strappato via.</p>
    </intervention>
    <intervention id="4-111" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, ho votato a favore della risoluzione sull’Holodomor, la grande carestia ucraina. La risoluzione la definisce giustamente un orrendo crimine contro il popolo ucraino e, di fatto, contro l’umanità. Tuttavia, a causa della posizione presa da alcune fazioni, la risoluzione ha evitato di utilizzare il termine “genocidio”, il cui utilizzo sarebbe giusto e appropriato in questo caso.</p>
      <p sl="en">Il Parlamento ucraino e 26 Stati hanno definito genocidio questo crimine, che provocò la morte di almeno quattro milioni di persone. Inoltre, il considerando B della risoluzione cita la Convenzione delle Nazioni Unite per la prevenzione e la punizione del crimine di genocidio del 1948, che si può applicare senza alcun dubbio al caso dell'Ucraina. Spero ardentemente che anche il Parlamento europeo assuma presto la stessa posizione di quegli Stati.</p>
    </intervention>
    <intervention id="4-112" speaker_id="1164" name="Bruno Gollnisch" is_mep="True" mode="spoken">
      <p sl="fr">Signora Presidente, abbiamo commemorato l’Holodomor, la sistematica distruzione della comunità agricola ucraina con la carestia, e il nostro Parlamento ha riconosciuto – come ha fatto poco fa il nostro collega – che si trattò effettivamente di genocidio.</p>
      <p sl="fr">Vorrei soltanto sottolineare che i responsabili di questo genocidio erano tra i giudici di Norimberga, un fatto che oggi dovrebbe consentire di mettere in discussione la composizione, la procedura e le conclusioni del Processo di Norimberga. Tuttavia, gli intellettuali che oggi sostengono questo dibattito in Europa, vengono arrestati, detenuti, braccati, spinti alla rovina, perseguitati e incarcerati. Peggio: anche i loro avvocati, che presentano le stesse conclusioni, sono perseguitati allo stesso modo.</p>
      <p sl="fr">Nel paese dell’onorevole Pöttering, per esempio, sono inseguiti e arrestati con procedure che ricordano i processi stalinisti. Abbiamo assegnato il Premio Sacharov per la libertà di pensiero a un dissidente cinese; avremmo potuto benissimo darlo ad alcuni europei come, per esempio, il coraggioso avvocato tedesco Sylvia Stolz.</p>
    </intervention>
    <intervention id="4-114" speaker_id="2229" name="Bernd Posselt" is_mep="True" mode="spoken">
      <p sl="de">Signora Presidente, l’onorevole Pack ha, come sempre, presentato un testo eccellente , perché è un’esperta non soltanto dell’Europa meridionale, ma anche in materia di istruzione.</p>
      <p sl="de">Sono lieto che l’istruzione sia un ambito su cui si pone particolare enfasi rispetto all’accordo di stabilizzazione. Dobbiamo in ogni caso ampliare le nostre strategie, in primo luogo accelerando il processo di liberalizzazione dei visti e concedendo ai giovani della Bosnia-Erzegovina l’opportunità di scoprire l’Europa attraverso viaggi e soggiorni studio.</p>
      <p sl="de">Il secondo fattore decisivo è la creazione di un’università europea multiconfessionale a Sarajevo, sostenuta da tutte e tre le comunità religiose del paese, che costituirà un faro di tolleranza e reciproca comprensione in Europa, non basata sull’indifferenza, ma sulle radici dei popoli che affondano in ogni religione. Con il nostro forte appoggio all’università europea, tale iniziativa rappresenterà non solo un significativo passo avanti per i cittadini della Bosnia-Erzegovina, ma può anche consentire al paese di inviare un segnale a tutto il continente europeo.</p>
    </intervention>
    <intervention id="4-116" speaker_id="1956" name="Frank Vanhecke" is_mep="True" mode="spoken">
      <p sl="nl">Signora Presidente, la relazione in esame, predisposta dalla commissione per le petizioni sulla base della relazione del Mediatore europeo per il 2007, è stata nel complesso molto positiva, e per una volta tanto sostengo questa opinione. Ho pertanto dato il mio appoggio alla relazione.</p>
      <p sl="nl">In questa dichiarazione di voto vorrei tuttavia ribadire che trovo sorprendente che il Parlamento si congratuli con il Mediatore europeo per il suo operato, volto a garantire la corretta e piena applicazione delle regole e delle normative, mentre in questo Parlamento le infrazioni alle leggi e le violazioni delle norme sono sotto gli occhi di tutti , per così dire, senza che lo stesso intervenga o addirittura con la sua stessa collaborazione, con cadenza quotidiana e su vastissima scala.</p>
      <p sl="nl">Per esempio, il modo in cui la Commissione e il Parlamento proseguono sulla strada del trattato di Lisbona, che è morto da un punto di vista politico e giuridico fin dal referendum irlandese, si fa beffe di tutte le norme giuridiche. Penso sia giunto il momento di iniziare a riportare ordine in casa nostra.</p>
    </intervention>
    <intervention id="4-119" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Junilistan ritiene che il bilancio UE debba limitarsi all’1 per cento dell’RNL medio degli Stati membri. Abbiamo pertanto deciso di votare contro tutti gli aumenti proposti dal Parlamento europeo, e di appoggiare invece le poche proposte di risparmio presentate sotto forma di emendamenti dalla commissione per i bilanci o da singoli deputati.</p>
      <p sl="sv">Esistono varie rubriche poco condivisibili; Junilistan si rammarica soprattutto della grande quantità di sussidi diretti alla politica agricola , al Fondo di coesione, alla pesca e rubriche che contribuiscono a varie campagne d'informazione</p>
      <p sl="sv">Junilistan ritiene inoltre che occorra intervenire in merito ai costanti trasferimenti del Parlamento europeo tra Strasburgo e Bruxelles, nonché sciogliere il comitato economico e sociale europeo e il comitato delle regioni.</p>
    </intervention>
    <intervention id="4-120" speaker_id="966" name="Jean-Claude Martinez" is_mep="True" mode="written">
      <p sl="fr">In condizioni normali, un bilancio europeo per ventisette paesi che ammonta a circa 130 miliardi di euro – l’equivalente del bilancio della sola Spagna – è già piuttosto strano .</p>
      <p sl="fr">Nondimeno, in un’Europa che non ha collegamenti ferroviari ad alta velocità tra la Finlandia e la Spagna, e tra la Francia e la Polonia, né attrezzature e personale per le università, per i centri di ricerca e per le case di riposo di un continente travolto dallo tsunami geriatrico, investito dalla crisi mondiale della liquidità interbancaria, dal crollo del settore immobiliare in diverse economie e dal calo di fiducia degli imprenditori e dei lavoratori, è necessario uno sforzo che vada ben oltre il solito bilancio europeo.</p>
      <p sl="fr">Chiediamo pertanto una programmazione eccezionale di bilancio per un grande piano di infrastrutture, approvato con un vasto “referendum finanziario europeo”, ossia un prestito europeo, per un importo equivalente a 1 700 miliardi di euro, emesso dal settore bancario.</p>
    </intervention>
    <intervention id="4-121" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi deploriamo che l’UE sovvenzioni i produttori di tabacco, mentre al contempo investe ingenti risorse in campagne per la salute e in misure antifumo .</p>
      <p sl="sv">Riteniamo altresì scandaloso che il bilancio UE sia impiegato per finanziare le corride, una tradizione che non consideriamo compatibile con i valori moderni e con i diritti degli animali.</p>
      <p sl="sv">Ci rincresce inoltre che le varie sovvenzioni all’esportazione e le quote latte assorbano parte del bilancio dell’Unione.</p>
      <p sl="sv">Noi abbiamo votato contro tutte queste proposte.</p>
      <p sl="sv">Desideriamo altresì chiarire il motivo del nostro voto contrario alla proposta di progetto pilota a favore dell’infanzia e dei suoi diritti: tale proposta non era contenuta nel compromesso tra i gruppi politici partecipanti ai progetti pilota. Poiché non volevamo mettere a repentaglio questo delicato compromesso, non potevamo, purtroppo, appoggiare la proposta il cui contenuto ci vede completamente d’accordo (emendamento n. 133).</p>
      <p sl="sv">Infine, desideriamo esprimere il nostro disappunto per la mancata adozione degli emendamenti volti a rafforzare la cooperazione e le consultazioni tra sindacati, commercio e industria in sede di plenaria.</p>
    </intervention>
    <intervention id="4-998" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione Haug concernente il progetto di bilancio generale dell’Unione europea per l'esercizio 2009 e la lettera rettificativa 1/2009 al progetto preliminare di bilancio generale (PPB) dell’Unione europea. Come molti colleghi , deploro che il Consiglio abbia ulteriormente ridotto un bilancio già scarno: gli stanziamenti d’impegno del progetto di bilancio ammontano a un totale di 134 miliardi di euro, ovvero 469 milioni di euro in meno rispetto al PPB, benché i pagamenti siano pari a 115 miliardi di euro, con una diminuzione di 1,8 miliardi di euro. I pagamenti sono pertanto limitati allo 0,89 per cento dell’RNL, ovvero, un livello senza precedenti che sta drammaticamente ampliando il divario tra impegni e pagamenti, contrariamente alla disciplina di bilancio. Per quanto riguarda l'agricoltura, sono favorevole alla creazione di tre nuovi fondi: il fondo per la ristrutturazione del settore lattiero-caseario, il fondo “Eco-Aid” volto a sostenere l’allevamento ovino e caprino nell’UE e l’apposito strumento finanziario per l’adeguamento della flotta peschereccia alle conseguenze economiche causate dal rincaro del carburante.</p>
    </intervention>
    <intervention id="4-122" speaker_id="4507" name="Bastiaan Belder" is_mep="True" mode="written">
      <p sl="nl">La relazione Haug non può contare sul mio sostegno perché il Parlamento chiede di spendere di più . Appoggio in ogni caso le nuove priorità relative al cambiamento climatico e all’energia. Molti degli emendamenti puntano a dare maggiore risalto a queste priorità nel bilancio, che valuto positivamente. Ciò significa però che dobbiamo indicare in quali comparti desideriamo tagliare i costi. La posizione del Parlamento non menziona in alcun modo questo punto.</p>
      <p sl="nl">Vorrei inoltre dichiararmi apertamente a favore di un sostegno equilibrato ai governi del Medio Oriente. La questione dell’Autorità palestinese va seguita attentamente e costantemente. E’ consigliabile fornire aiuti, dato che sembra ora che il primo ministro Fayad stia imboccando una strada che merita il nostro appoggio.</p>
      <p sl="nl">Infine, è normale che l’Unione europea fornisca ulteriori aiuti alimentari ai paesi poveri, dato il vertiginoso rincaro dei generi alimentari. Concordo con la relatrice che questo punto non dovrebbe essere finanziato dal bilancio per l’agricoltura europea, bensì da quello per la politica estera.</p>
    </intervention>
    <intervention id="4-123" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Sosteniamo i principi fondamentali alla base del bilancio UE per l'esercizio 2009 e desideriamo sottolineare l’esigenza di impiegare proficuamente le risorse per il bene dei cittadini. Il quadro di bilancio va rispettato, e consideriamo pertanto positivo che il bilancio in questione si attenga a tale regola.</p>
      <p sl="sv">Intendiamo tagliare drasticamente i sussidi agricoli e gli aiuti regionali e ridurre il bilancio complessivo. Vogliamo investire maggiori risorse condivise nella ricerca e nello sviluppo, nella crescita, nelle infrastrutture e nella sicurezza.</p>
    </intervention>
    <intervention id="4-124" speaker_id="28157" name="Brigitte Douay" is_mep="True" mode="written">
      <p sl="it">Giovedì 23 ottobre il Parlamento europeo ha adottato in prima lettura il bilancio dell’Unione europea per l'esercizio 2009.</p>
      <p sl="it">Tale bilancio (che i socialisti francesi, oltretutto, nel 2006 si rifiutarono di approvare) si iscrive nel particolare contesto delle ristrette prospettive finanziarie per il periodo 2007-2013, della crisi finanziaria e dei preparativi per le elezioni europee del giugno 2009.</p>
      <p sl="it">Un bilancio è l'espressione della politica tradotta in cifre. Il Parlamento è riuscito a ripristinare un soddisfacente livello di pagamenti, nonostante l’intento del Consiglio di operare drastici tagli alle linee che tuttavia sembrano essere prioritarie per gli eurodeputati, come la lotta ai cambiamenti climatici, gli aiuti alle PMI, la crescita e la competitività, nonché i programmi a favore della cittadinanza.</p>
      <p sl="it">A questo proposito, sono felice che quest'Assemblea abbia ripristinato un livello soddisfacente di stanziamenti per le iniziative d’informazione riguardanti i cittadini e i media. Per prepararci alle prossime elezioni e invogliare i cittadini a partecipare al voto, è fondamentale che siano informati sulle tematiche europee. Occorre incoraggiare e stanziare sufficienti risorse per tutte le iniziative intraprese dalla Commissione e dal Parlamento e finalizzate a spiegare l’Europa e il suo valore aggiunto nella vita quotidiana con l’obiettivo di prepararsi al futuro.</p>
    </intervention>
    <intervention id="4-997" speaker_id="1289" name="Proinsias De Rossa" is_mep="True" mode="written">
      <p sl="en">Ho votato contro l’emendamento n. 134 perché un voto favorevole o l’astensione darebbero credibilità alle illazioni dell’onorevole Sinnott, secondo cui l’UE finanzierebbe l’aborto coatto, la sterilizzazione forzata e l’infanticidio.</p>
    </intervention>
    <intervention id="4-125" speaker_id="31123" name="Pedro Guerreiro" is_mep="True" mode="written">
      <p sl="pt">Se nelle precedenti procedure di bilancio avevamo numerosi motivi per respingerle subito in prima lettura, possiamo dire che i motivi per respingere il progetto di bilancio generale dell’Unione europea per l’esercizio 2009, sono ancora di più.</p>
      <p sl="pt">Il Consiglio ovviamente vede il prossimo bilancio esattamente sotto la stessa luce dei precedenti. In altre parole, prevede di impiegare questo strumento per continuare ad appoggiare la politica neoliberista dell’UE. A dire il vero, non dovremmo stupirci.</p>
      <p sl="pt">Ancora una volta, questa procedura di bilancio, dimostra in che modo l’UE intenda reagire al deterioramento della crisi del capitalismo, scatenata dalla crisi finanziaria scoppiata proprio nel cuore del sistema, ovvero negli Stati Uniti. Né la Commissione, né il Parlamento europeo, né il Consiglio hanno avanzato provvedimenti da inserire nel bilancio UE che rispondano efficacemente alle esigenze e alle crescenti difficoltà dei lavoratori e dei cittadini in genere, delle micro, piccole e medie imprese e di gran parte del settore produttivo.</p>
      <p sl="pt">Nel momento in cui la crisi strutturale nell’Unione europea si sta aggravando, il Consiglio riduce i pagamenti di circa 9 miliardi di euro rispetto alle previsioni del quadro finanziario pluriennale, portandoli a un “minimo senza precedenti”.</p>
      <p sl="pt">Per tale ragione abbiamo espresso voto contrario.</p>
    </intervention>
    <intervention id="4-126" speaker_id="28131" name="Anna Hedh" is_mep="True" mode="written">
      <p sl="sv">Mi sono astenuta dal voto perché l’esito è in gran parte deludente. E' assurdo, per esempio, che l’UE sovvenzioni i produttori di tabacco, mentre al contempo investe somme ingenti in campagne per la salute pubblica e in provvedimenti antifumo .</p>
      <p sl="sv">E’ altresì scandaloso che il bilancio UE debba essere impiegato per finanziare le corride, una tradizione che non considero compatibile con i valori moderni e con i diritti degli animali.</p>
      <p sl="sv">Mi rincresce anche constatare che il bilancio UE includa ancora i vari tipi di sussidi alle esportazioni e che il Parlamento non abbia approvato gli emendamenti volti a rafforzare la cooperazione e le consultazioni tra commercio, e industria da un lato, e organizzazioni sindacali dall’altro.</p>
    </intervention>
    <intervention id="4-127" speaker_id="photo_generic" name="Bairbre de Brún e Mary Lou McDonald" is_mep="True" mode="written">
      <p sl="en">Desideriamo esprimere la nostra ferma opposizione all’aborto coatto, alla sterilizzazione forzata e all’infanticidio, e ribadire ancora che si tratta di violazioni dei diritti umani.</p>
      <p sl="en">Ci siamo astenuti dal voto sull’emendamento perché i fondi UE non sono mai stati impiegati in questo modo e l’emendamento non chiarisce l’importanza del lavoro per lo sviluppo internazionale di organizzazioni credibili che sostengono le donne nella gestione della fertilità, soprattutto nell’educazione alla riproduzione, nei servizi per la salute riproduttiva e di pianificazione familiare, e che fanno campagna in difesa del diritto delle donne alle cure sanitarie.</p>
      <p sl="en">Dal momento che stiamo votando a favore degli emendamenti nn. 612, 131, 132 e 133, vista per l’importanza della materia, riteniamo che sarebbe più appropriato creare una linea di bilancio distinta per i diritti dell’infanzia, che includa le questioni affrontate da questi emendamenti.</p>
    </intervention>
    <intervention id="4-128" speaker_id="4508" name="Erik Meijer" is_mep="True" mode="written">
      <p sl="nl">La voce di bilancio 05020812 e l’emendamento n. 169 hanno conferito un’importanza improvvisa e inattesa al tema del consumo di frutta a scuola in seguito alle proposte di incrementare gli investimenti in questo campo in futuro. Attualmente vige un accordo di acquisto per cui sono stati stanziati fondi per gli anni a venire volti a sostenere i frutticoltori. Tale iniziativa conferisce alla frutta acquistata un’utilità. Esistono proposte in via di elaborazione che, a partire dal 2010, potrebbero far aumentare di 90 milioni di euro o più all’anno il bilancio destinato alla “regolamentazione dei mercati” . Il Parlamento non può che svolgere un ruolo consultivo in questo ambito: spetta al Consiglio prendere le decisioni, e il test di sussidiarietà non si applica in questo caso, perché l’UE dispone da tempo di questa facoltà, ai sensi degli articoli 36 e 37 del trattato.</p>
      <p sl="nl">Il partito socialista dei Paesi Bassi ritiene questa situazione piuttosto bizzarra. Un programma per incentivare il consumo della frutta a scuola può essere utile per impedire che i bambini diventino sempre più obesi e sempre meno sani, ma ci chiediamo: perché l’UE dovrebbe essere coinvolta in questo programma, anziché gli enti locali responsabili dell’istruzione? Attualmente vengono erogate risorse dal fondo UE agli Stati membri, i quali sono obbligati a integrare tali importi , dopodiché sta agli enti locali attuare il programma. Con un eufemismo potrei dire che questo meccanismo produce inutili procedure amministrative e grande perdita di tempo in questioni burocratiche.</p>
    </intervention>
    <intervention id="4-129" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, dichiaro il mio voto favorevole al progetto di bilancio generale dell’Unione per il 2009 redatto dalla collega On. Haug. Mi compiaccio nel constatare l'aumento delle risorse destinate alla spesa globale per i trasporti nel progetto preliminare di bilancio per il prossimo esercizio e della nuova definizione della linea di bilancio relativa alle attività di sostegno alla politica europea dei trasporti e diritti dei passeggeri. Esprimo, tuttavia, il mio disappunto riguardo alla riduzione, seppur non eccessiva, dei pagamenti relativi a tale voce.</p>
      <p sl="it">Ritengo infine necessario rimarcare il parere espresso dalla commissione LIBE, di cui faccio parte, ed associarmi alla collega Dührkop nel notare con soddisfazione che l’aumento di bilancio per il titolo 18 “Spazio di libertà, di sicurezza e giustizia”, previsto per l’anno corrente, è stato mantenuto per il 2009. Ciò riflette la grande importanza posta sui temi relativi alla sicurezza e tutela della libertà, alla gestione dei flussi migratori e delle frontiere esterne dell’Unione, i quali divengono sempre più critici anche agli occhi dei cittadini europei.</p>
    </intervention>
    <intervention id="4-130" speaker_id="4274" name="Olle Schmidt" is_mep="True" mode="written">
      <p sl="sv">Come sempre, quando si vota un bilancio delle proporzioni di quello comunitario, emergono dettagli su cui si nutrono riserve. Nel caso dell’Unione europea, naturalmente, è soprattutto la politica agricola a restare indigesta. E’ perciò strano votare a favore di un bilancio in cui la rubrica predominante è quella che noi avremmo preferito fosse tra quelle più esigue, se non che addirittura scomparisse del tutto. Al contempo, occorre prendere in esame la situazione nella sua interezza; la buona notizia è la crescente consapevolezza della necessità di investire risorse molto più cospicue in quella che è effettivamente una spesa comune: in questo caso, nel clima. Il mio voto, quindi, va interpretato alla luce del fatto che il progetto di bilancio annuale contiene, per così dire, elementi di miglioramento non sufficienti però a farmelo approvare in modo acritico nella sua interezza. Per esempio, sono state introdotte due correzioni al protocollo di voto riguardanti i sussidi al tabacco.</p>
    </intervention>
    <intervention id="4-131" speaker_id="4545" name="Catherine Stihler" is_mep="True" mode="written">
      <p sl="en">Il Parlamento ha accolto l’emendamento n. 602. E' una delusione, perché si continuano a sovvenzionare i produttori di tabacco dell’Unione europea. Ogni anno il tabacco uccide mezzo milione di cittadini dell’Unione. E’ vergognoso che si forniscano sussidi ai coltivatori di un prodotto che uccide un numero così elevato di persone.</p>
    </intervention>
    <intervention id="4-132" speaker_id="28382" name="Andrzej Jan Szejna" is_mep="True" mode="written">
      <p sl="el">Il voto a favore del bilancio UE per il 2009 da parte delle forze di centro-destra e di centro-sinistra del Parlamento europeo, con la partecipazione degli eurodeputati greci di Nuova democrazia, PASOK e LAOS, dimostra l’intensità della politica diretta contro la base e contro i lavoratori.</p>
      <p sl="el">Nel quadro della Strategia di Lisbona e in un momento di crisi del sistema capitalistico, l’Unione europea utilizza il bilancio per far pagare ai lavoratori quest’ultima crisi, per accelerare le ristrutturazioni capitalistiche, per promuovere aspre misure anti-lavoratori che mettono a repentaglio i contratti collettivi, per generalizzare l’applicazione di forme flessibili di impiego e per privatizzare i servizi previdenziali e i sistemi assicurativi.</p>
      <p sl="el">La Commissione europea e il Parlamento europeo stanno portando avanti l’azione imperialista dell’UE e stanziando ancora più denaro per la militarizzazione dell’Unione, per spianare la strada ai monopoli europei nella loro penetrazione di paesi terzi.</p>
      <p sl="el">Essi stanno usando la strategia politica del bastone e della carota per cercare di far deragliare il movimento operaio e stanno rafforzando i propri meccanismi repressivi per colpire la lotta di base dei lavoratori. Allo stesso tempo, stanno usando il dialogo sociale per tentare di strappare il consenso dei lavoratori, blandendoli, alla logica della strada europea verso il progresso.</p>
      <p sl="el">Il gruppo parlamentare del Partito comunista greco ha votato contro questo bilancio profondamente classista e contro i piani imperialistici del capitale e dell’UE.</p>
    </intervention>
    <intervention id="4-133" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Nel quadro della votazione sulla relazione che approva il bilancio per l’esercizio 2009, sezione III – Commissione, ho votato a favore dei paragrafi 14 e 38 della relazione che promuovono lo sviluppo di competenze istituzionali per il progetto Nabucco.</p>
      <p sl="ro">Ho altresì votato a favore dell’emendamento n. 542, che prevede un aumento di 5 milioni di euro alla linea di bilancio 06 03 04 (Sostegno finanziario ai progetti d’interesse comune della rete transeuropea per l’energia). Benché tale importo sia esiguo se confrontato con le dimensioni di bilancio necessarie per attuare progetti in campo energetico, ritengo sia importante sviluppare le capacità istituzionali necessarie in tal senso. Le risorse supplementari vengono stanziate per lo sviluppo delle competenze amministrative del coordinatore del progetto Nabucco.</p>
      <p sl="ro">L’Europa deve diversificare le sue fonti di approvvigionamento energetico. In questo senso, il progetto Nabucco costituisce un progetto strategico per l’Unione europea. La maggioranza che ha approvato gli emendamenti in questione testimonia l’importanza attribuita dal Parlamento europeo al progetto Nabucco. Attendiamo inoltre l’adozione di misure specifiche che si concretizzeranno nell’avvio della costruzione del progetto Nabucco.</p>
    </intervention>
    <intervention id="4-134" speaker_id="1311" name="Gary Titley" is_mep="True" mode="written">
      <p sl="en">Gli eurodeputati laburisti britannici sostengono da tempo la riforma della PAC, in particolare quelle riforme che permettono di risparmiare denaro mentre sono contrari a misure che fanno lievitare inutilmente i costi. In particolare, gli eurodeputati del partito laburista si oppongono ai sussidi alla produzione di tabacco, alle corride, a nuovi finanziamenti per il settore lattiero-caseario, ovino e caprino, come pure ai fondi per la promozione della PAC.</p>
      <p sl="en">Gli eurodeputati laburisti britannici accolgono con favore qualsiasi opportunità di aiutare le piccole e medie imprese, in quanto esse costituiscono l’elemento portante della nostra economia e rappresentano la maggior parte dei posti di lavoro nell’UE. Consolidare i finanziamenti in una sola linea di bilancio aiuterà a richiamare l’attenzione sulle esigenze delle PMI.</p>
    </intervention>
    <intervention id="4-996" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della risoluzione sulle sezioni del bilancio dell’UE, ad esclusione del bilancio della Commissione europea, sulla base della relazione dell’onorevole Lewandowski. Benché nessuno dei bilanci descritti nella presente relazione sembri presentare gravi problemi, resto convinto del fatto che il Parlamento europeo non dispone delle risorse necessarie per far fronte alle responsabilità politiche che ha acquisito in virtù dello sviluppo dei trattati e del lavoro dei suoi deputati, oltreché a causa del suo ruolo volto a colmare la distanza che si è prodotta tra l’integrazione europea e i cittadini, una distanza che è stata ripetutamente confermata dai recenti referendum. Come la stragrande maggioranza dei colleghi, anch’io appoggio la proposta di rafforzare la capacità di revisione contabile della Corte dei conti europea con la creazione di 20 nuovi posti. I costi derivanti ai contribuenti dall’ampliamento della sede della Corte devono essere contenuti quanto più possibile; appare pertanto opportuno finanziare tale spesa direttamente dal bilancio nell’arco di quattro anni, anziché occultare i costi molto più elevati che deriverebbero da un’opzione di leasing della durata di 25 anni.</p>
    </intervention>
    <intervention id="4-136" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La relazione parte dal rafforzamento della cooperazione interistituzionale tramite un generale aumento dei servizi nell’ambito delle istituzioni dell’UE. Il relatore ritiene che in tal modo si otterrà maggiore efficienza. Per esempio, si propone di aumentare le risorse umane a disposizione dei gruppi politici di 53 servizi. Oltre ai nuovi servizi compresi nel progetto di bilancio dovranno inoltre essere creati due ulteriori servizi di livello superiore.</p>
      <p sl="sv">Junilistan è nettamente favorevole al miglioramento dell’efficienza del sistema UE, ma non crede che questo obiettivo si consegua automaticamente aumentando il numero dei servizi. In linea di principio, ci opponiamo a un aumento sia del bilancio dell’Unione europea che del numero dei servizi, perché crediamo che ciò comporterebbe un aumento della burocrazia a scapito dell’autodeterminazione nazionale. Per quanto riguarda l’aumento del numero dei servizi nei gruppi politici, a nostro avviso ciò sarebbe molto vantaggioso per i gruppi più grandi, ma complicherebbe il lavoro degli altri gruppi nella conduzione delle proprie politiche.</p>
      <p sl="sv">In passato il Parlamento europeo ha già provveduto a introdurre contributi UE destinati a specifici “partiti dell’UE” e a fondazioni di stampo politico-partitico ad essi collegati. Noi riteniamo che, in tal modo, sia stato garantito un vantaggio più che sufficiente, a spese dei contribuenti, ai partiti politici grandi e consolidati e ai loro gruppi al Parlamento europeo. Junilistan ha quindi scelto di votare contro la presente relazione.</p>
    </intervention>
    <intervention id="4-137" speaker_id="28457" name="Luca Romagnoli" is_mep="True" mode="written">
      <p sl="it">Egregio Presidente, Onorevoli colleghi, esprimo il mio voto favorevole al progetto di bilancio generale 2009, presentato dalla relazione del collega Lewandowski. Infatti, ritengo che l’Unione Europea debba rispettare rigorosamente il regime finanziario, affinché possa essere dato un segnale forte in questo periodo di grande incertezza sui mercati. Sottolineo il fatto che si può ancora migliorare poiché ci sono ampi margini sul quale lavorare, al fine di ottenere un rafforzamento della cooperazione interistituzionale.</p>
      <p sl="it">Infine, penso che sia doveroso rimarcare la mia opposizione a quegli emendamenti che prevedevano consistenti tagli ai fondi europei per le regioni del Sud Italia: non è in questo modo che si giunge all'integrazione europea, sebbene in queste zone la gestione dei fondi potrebbe essere migliore. Se un rubinetto dell'acqua perde, non chiudiamo la manopola, ma ripariamo la tubatura. Il concetto è lo stesso, con le dovute proporzioni.</p>
    </intervention>
    <intervention id="4-138" speaker_id="2295" name="Hannes Swoboda" is_mep="True" mode="written">
      <p sl="de">Per quanto riguarda l’emendamento n. 4 alla relazione Lewandowski, desidero dichiarare che il gruppo del PSE non l’ha firmato a causa di un errore, ma lo ha appoggiato appieno e continua ad appoggiarlo.</p>
    </intervention>
    <intervention id="4-139" speaker_id="1311" name="Gary Titley" is_mep="True" mode="written">
      <p sl="en">Gli eurodeputati laburisti britannici sostengono il principio secondo cui il Parlamento europeo debba essere fondato sulla conoscenza, ma hanno deciso di astenersi in merito alla decisione di aumentare il numero del personale dei gruppi a causa delle attuali condizioni finanziarie e della conseguente esigenza di risparmiare denaro.</p>
    </intervention>
    <intervention id="4-141" speaker_id="31123" name="Pedro Guerreiro" is_mep="True" mode="written">
      <p sl="pt">Come abbiamo ripetutamente rimarcato, lo scopo di questo esercizio è quello di amalgamare e confondere deliberatamente il termine “concorrenza” con il termine “trasparenza”.</p>
      <p sl="pt">Ovviamente è necessario stabilire i criteri relativi ai diritti aeroportuali e il loro effettivo significato.</p>
      <p sl="pt">Tuttavia, ciò non dovrebbe accadere nell’ambito di una politica volta a liberalizzare e a privatizzare un servizio pubblico strategico come il trasporto aereo, in particolare creando un “mercato aeroportuale autenticamente competitivo”, applicando il principio “chi usa paga” e introducendo il requisito della redditività in un pubblico servizio. Infatti, come abbiamo già osservato in precedenza, l’obiettivo sembra essere quello di eliminare il “ruolo di supervisione” dal controllo pubblico, trasferendolo ad enti od organismi di supervisione “indipendenti”.</p>
      <p sl="pt">Ribadiamo che le precedenti privatizzazioni in questo settore non hanno prodotto alcun valore aggiunto ai servizi erogati, ma hanno invece contribuito a distruggere posti di lavoro e a restringere i diritti dei lavoratori e, in alcuni casi, hanno prodotto problemi tecnici e operativi.</p>
      <p sl="pt">Nonostante le regioni ultraperiferiche non siano state esplicitamente escluse dall’ambito di applicazione della direttiva (riconoscendo gli svantaggi e i vincoli naturali e geografici permanenti che gravano su queste regioni e introducendo apposite deroghe al rispetto degli obblighi universali dei servizi pubblici), come abbiamo proposto, siamo lieti che l’ambito della direttiva sia stato limitato agli aeroporti con oltre 5 milioni di passeggeri all’anno.</p>
    </intervention>
    <intervention id="4-142" speaker_id="4542" name="Timothy Kirkhope" is_mep="True" mode="written">
      <p sl="en">Nonostante riconoscano che le tasse che gli aeroporti fanno pagare ai propri utenti meritino in alcuni casi un attento esame, i conservatori britannici si sono astenuti dalla votazione sugli emendamenti in seconda lettura relativi alla proposta di direttiva sulle tariffe aeroportuali. Questo perché essi temono ancora che la regolamentazione di alcuni aeroporti regionali sia inutile e possa ripercuotersi sulla loro competitività. I conservatori erano entusiasti del fatto che l’UE adottasse una soglia percentuale in prima lettura. L’attuale soglia è arbitraria e non tiene conto della crescita della competitività del settore.</p>
    </intervention>
    <intervention id="4-143" speaker_id="28251" name="Jörg Leichtfried" is_mep="True" mode="written">
      <p sl="de">Voterò a favore della direttiva sui diritti aeroportuali presentata dall’onorevole Stockmann.</p>
      <p sl="de">La relazione ostacolerà gli abusi e ridurrà le distorsioni di concorrenza, al fine di impedire agli aeroporti di abusare dalla loro posizione dominante e di imporre tasse eccessive alle compagnie aeree.</p>
      <p sl="de">Credo giusto che in futuro i livelli tariffari siano maggiormente differenziati e che il nuovo sistema produca pertanto benefici anche per i clienti. E’ importante che gli utenti degli aeroporti sappiano sempre e comunque come e su quali basi vengono calcolate le tasse aeroportuali.</p>
      <p sl="de">E’ altresì importante che la direttiva includa norme standardizzate sul reciproco obbligo di fornire informazioni, sui requisiti di trasparenza e sul metodo di calcolo delle tariffe.</p>
    </intervention>
    <intervention id="4-144" speaker_id="1186" name="Astrid Lulling" is_mep="True" mode="written">
      <p sl="de">Ho espresso voto contrario alla direttiva sui diritti aeroportuali in seconda lettura, proprio come è avvenuto in prima lettura, perché ciò che si propone provocherà inaccettabili discriminazioni ai danni dell’aeroporto del Lussemburgo. Non è così che va trattato un piccolo paese. Applicare la direttiva all’aeroporto del Lussemburgo, che conta 1,6 milioni di passeggeri all’anno, e non applicarla ai suoi diretti concorrenti (Francoforte-Hahn e Bruxelles-Charleroi), dove transitano oltre 3 milioni di passeggeri, rappresenta un’inaccettabile discriminazione nel mercato interno, dovuta esclusivamente alla presenza di un confine.</p>
      <p sl="de">Se la direttiva mira a impedire eventuali abusi da parte degli aeroporti in posizione dominante, il fattore discriminante non deve essere rappresentato dai confini nazionali ma da criteri obiettivi.</p>
      <p sl="de">Un piccolo aeroporto, soprattutto quando è l’unico in un paese, non corre il rischio di abusi di tal genere, anche se gli aeroporti competitivi, che ospitano anche compagnie aeree low-cost , sono poco distanti. Il Lussemburgo è così piccolo che dal paese è possibile raggiungere tre paesi confinanti in appena 30 minuti di autostrada.</p>
      <p sl="de">Si tratta di una palese violazione del principio di proporzionalità. Per tale motivo, ancora una volta, in seconda lettura, voto per protesta contro questo testo di compromesso.</p>
    </intervention>
    <intervention id="4-145" speaker_id="22861" name="Seán Ó Neachtain" is_mep="True" mode="written">
      <p sl="ga">Con questa relazione, il relatore e la commissione per i trasporti e il turismo, hanno agito con astuzia. L’assenza di emendamenti dimostra che il Parlamento ha adottato una posizione ferma e compatta in materia e che i suoi deputati riconoscono l’importanza di compiere progressi nella direttiva sui diritti aeroportuali.</p>
      <p sl="ga">Sono felice dell’adozione in prima lettura della clausola che aumenta la capacità aeroportuale da 1 a 5 milioni di passeggeri all’anno. E’ inoltre encomiabile che le clausole ambientali siano state incluse nella posizione comune.</p>
      <p sl="ga">Sebbene alcuni elementi fossero assenti dalla posizione comune, in seconda lettura il relatore sta correggendo questa lacuna. consentendomi di dare il mio appoggio.</p>
    </intervention>
    <intervention id="4-146" speaker_id="28382" name="Andrzej Jan Szejna" is_mep="True" mode="written">
      <p sl="pl">La direttiva sui diritti aeroportuali porrà fine a un conflitto e a una discussione di lunga data tra gli aeroporti e le compagnie aeree concernenti i costi e la qualità dei servizi. Le nuove disposizioni tuteleranno inoltre i passeggeri da diritti aeroportuali ingiustificatamente alti e limiteranno la pratica adottata dai grandi aeroporti di imporre prezzi gonfiati artificiosamente. Finora, i costi imposti alle compagnie aeree per l’uso degli aeroporti sono stati scaricati sui consumatori.</p>
      <p sl="pl">La direttiva mira a migliorare la trasparenza e i principi di riscossione delle tariffe aeroportuali. Essa introduce disposizioni più specifiche sugli standard qualitativi dei servizi erogati e crea altresì organismi di vigilanza indipendenti. Grazie alla nuova direttiva, i diritti aeroportuali saranno finalmente collegati ai costi effettivi, ponendo fine alla discriminazione fra talune compagnie aeree.</p>
      <p sl="pl">La direttiva in questione riguarderà i 67 maggiori aeroporti europei che gestiscono oltre cinque milioni di passeggeri all’anno. L’aeroporto Okęcie di Varsavia è uno di questi. La direttiva si applicherà anche all’aeroporto più grande di ogni singolo Stato membro dell’Unione. Entro il 2010 la direttiva coprirà altri dieci aeroporti.</p>
    </intervention>
    <intervention id="4-147" speaker_id="28144" name="Lars Wohlin" is_mep="True" mode="written">
      <p sl="sv">Sono contrario alla proposta fin da quando è stata presentata al Parlamento perché ritengo che la convenzione di Chicago, che attualmente disciplina le disposizioni fondamentali relative ai diritti aeroportuali, deve continuare ad avere la stessa importanza per gli Stati membri anche in futuro. Non vi è motivo di cambiare regole generalmente accettate che possono così essere disciplinate soltanto dagli Stati membri.</p>
      <p sl="sv">La nuova legislazione UE prevede che, in caso di controversia, i prezzi possano essere interpretati in ultima istanza dalla Corte di giustizia, e questo ovviamente è uno dei motivi per cui è stata presentata la proposta. Non vedo motivo di scetticismo quando è la Corte di giustizia a interpretare il diritto comunitario vincolante. Sono preoccupato per la riluttanza a tener conto delle disposizioni nazionali quando si discute di alcune tematiche. Anche in futuro, a mio avviso, il ruolo della Corte di giustizia, soprattutto su questo tema, potrà essere messo in questione.</p>
    </intervention>
    <intervention id="4-149" speaker_id="28427" name="Alessandro Battilocchio" is_mep="True" mode="written">
      <p sl="it">Voto a favore della relazione di Doris Pack sulla conclusione dell’accordo di stabilizzazione e di associazione tra le Comunità europee e i loro Stati membri, da una parte, e la Bosnia-Erzegovina, dall’altra, perchè sono convinto che tale passo contribuisca ad instaurare rapporti contrattuali tra le due parti che faciliteranno la transizione della Bosnia–Erzegovina verso uno Stato pienamente funzionante.</p>
      <p sl="it">In questo modo l'economia della Bosnia subirà uno sprint, permettendo alla sua legislazione e ai suoi regolamenti di avvicinarsi gradualmente all’acquis comunitario dell’Unione europea, che va a rafforzare l'accordo di stabilizzazione di associazione (ASA), considerando che sono necessari maggiori sforzi per superare la divisione secondo logiche etniche e per procedere verso un'effettiva riconciliazione tra le parti. Sono poi particolarmente d'accordo sulla necessità che tali sforzi debbano essere rivolti in particolare alle giovani generazioni attraverso programmi di istruzione comuni nelle due entità e attraverso una comune comprensione dei recenti tragici eventi registrati nel Paese.</p>
    </intervention>
    <intervention id="4-150" speaker_id="31123" name="Pedro Guerreiro" is_mep="True" mode="written">
      <p sl="pt">Il Parlamento europeo “esprime parere conforme sulla conclusione dell’accordo” …</p>
      <p sl="pt">Dietro queste poche parole si celano le 65 pagine di un “accordo” che, oltre a diversi aspetti negativi, è disciplinato dai “principi dell’economia del libero mercato”, per usare un eufemismo.</p>
      <p sl="pt">Oltre ad alcuni aspetti politici preoccupanti, il principale obiettivo dell’accordo è quello di integrare la Bosnia-Erzegovina nel mercato interno europeo, in modo da garantire che le principali imprese transnazionali dell’UE abbiano il controllo della sua economia.</p>
      <p sl="pt">L’accordo abbonda di termini come “libero scambio”, “libera circolazione dei capitali”, “liberalizzazione del diritto di stabilimento e della fornitura dei servizi” e “liberalizzazione dei trasporti” (aerei, marittimi, sulle vie di navigazione interna e via terra). Il suo scopo è quello di far sì che, entro sei anni, la Bosnia-Erzegovina “attui e applichi adeguatamente” l’acquis comunitario sulla libera concorrenza nel mercato interno e anche in “altri ambiti legati al commercio”.</p>
      <p sl="pt">Ovviamente, siamo favorevoli all’ulteriore sviluppo di relazioni amichevoli con altri paesi, ma a condizione che ciò risponda alle loro reali esigenze. Tali relazioni devono essere reciprocamente vantaggiose e contribuire al reciproco sviluppo; occorre inoltre osservare il principio della non interferenza e del rispetto della sovranità nazionale.</p>
      <p sl="pt">L’accordo in questione è contrario a tale principio.</p>
    </intervention>
    <intervention id="4-152" speaker_id="39722" name="Sebastian Valentin Bodu" is_mep="True" mode="written">
      <p sl="ro">La pirateria in mare è una questione di attualità tanto oggi, quanto duecento anni fa. Tuttavia, essa è ben diversa dalla romantica e nobile “professione” dipinta dai romanzi di avventura o dalla serie di film “Pirati dei Caraibi”.</p>
      <p sl="ro">La pirateria miete vittime e genera ingenti guadagni per chi pratica questa “professione”. Secondo alcune statistiche, soltanto lo scorso anno, i pirati hanno attaccato oltre 60 navi, catturandone 14 e prendendo in ostaggio centinaia di marinai. Gli atti di pirateria nel Golfo di Aden sono costati agli armatori tra i 18 e i 30 milioni di dollari, sotto forma di riscatti pagati per recuperare le navi e i relativi equipaggi.</p>
      <p sl="ro">Inoltre, la pirateria può produrre situazioni complicate, come quella di un’imbarcazione ucraina che trasportava oltre 30 missili caduta nelle mani dei pirati somali: quelle armi avrebbero potuto finire benissimo ai militanti islamici somali o in altre zone di guerra del continente africano. E’ difficile spiegare come mai, nel 2008, la pirateria esiste ancora proprio come nel Medioevo. La comunità internazionale in genere e l’Unione europea in particolare hanno il dovere di esaminare questa anomalia storica e delineare meccanismi che pongano fine a questo fenomeno per il bene dell’intera regione.</p>
    </intervention>
    <intervention id="4-153" speaker_id="1403" name="David Martin" is_mep="True" mode="written">
      <p sl="en">Sostengo appieno la risoluzione sulla pirateria in mare. Attualmente nell’area del Corno d’Africa si verificano due attacchi al giorno e i pirati stanno perturbando i flussi commerciali e impedendo agli aiuti internazionali di raggiungere la Somalia. Questa risoluzione chiede che si adotti un’azione coordinata tra l’UE, l’ONU e l’Unione africana per isolare i pirati della regione e far sì che gli aiuti raggiungano questa tormentata regione. Appoggio di conseguenza queste raccomandazioni.</p>
    </intervention>
    <intervention id="4-154" speaker_id="4461" name="Luís Queiró" is_mep="True" mode="written">
      <p sl="pt">Uno degli aspetti più significativi della missione EU NAVCO è il fatto che si tratta della prima missione navale dell’UE. Comunque, occorre anche sottolineare che l’UE, nella sua azione contro questa pirateria, è chiaramente consapevole che sta difendendo i propri interessi immediati. Tale consapevolezza è senza dubbio legata alle conseguenze della globalizzazione. Con l’annullamento delle distanze e la crescente globalizzazione dell’economia europea risulta chiaro che i nostri interessi vanno ben al di là dei nostri confini e che la loro tutela richiederà anche risorse che travalicano i limiti geografici dell’Europa.</p>
      <p sl="pt">Parallelamente corre l’obbligo di ricordare che tali interessi e la loro tutela sono, di regola, comuni all’Europa e ai suoi alleati. E’ per questo motivo che il ruolo svolto dalla NATO, tra gli altri, nella lotta alla pirateria è di importanza vitale deve essere enfatizzato e incluso nella nostra analisi di questa situazione in costante cambiamento.</p>
    </intervention>
    <intervention id="4-155" speaker_id="28457" name="Luca Romagnoli" is_mep="True" mode="written">
      <p sl="it">Egregio Presidente, onorevoli colleghi, comunico il mio voto favorevole alla proposta di risoluzione sugli atti di pirateria in mare. Il libero transito delle navi è uno dei requisiti essenziali acciocché si possa sviluppare il commercio internazionale: l’Unione Europea non può accettare che avvengano atti di pirateria ai danni di pescherecci comunitari a largo delle coste somale, vera e propria terra di conquista per i predoni del mare.</p>
      <p sl="it">Condivido l’invito rivolto al governo di transizione somalo affinché, in collaborazione con le Nazioni Unite e l’Unione africana, consideri gli atti di pirateria e le rapine a mano armata compiuti al largo della costa somala contro imbarcazioni che trasportano aiuti umanitari alla stregua di atti criminali che devono essere contrastati arrestando i responsabili nel quadro del diritto internazionale in vigore. Infine plaudo all’azione comune promossa dal Consiglio, ovvero l’estensione del diritto di inseguimento di tali pirati per via marittima o aerea alle acque territoriali degli Stati costieri, previo consenso degli Stati interessati, e di sviluppare un meccanismo di reciproca assistenza contro i casi di pirateria marittima.</p>
    </intervention>
    <intervention id="4-156" speaker_id="1309" name="Brian Simpson" is_mep="True" mode="written">
      <p sl="en">Voterò a favore di questa risoluzione e mi congratulo con i colleghi della commissione per i trasporti per aver preso l’ iniziativa in questo momento.</p>
      <p sl="en">La pirateria marittima è un atto criminale che non solo minaccia la vita della gente di mare, ma perturba anche il commercio legittimo e persino gli aiuti umanitari.</p>
      <p sl="en">I pirati del giorno d’oggi non sono romantici; non sono personaggi alla Johnny Depp che danzano sul sartiame. Sono criminali disperati e pericolosi che bisogna assicurare alla giustizia.</p>
      <p sl="en">La pirateria è un problema in tutto il mondo e soprattutto al largo della costa somala, dove ha raggiunto le proporzioni di un’epidemia. E’ ora che un’azione internazionale concertata metta la parola fine a siffatte attività. La risoluzione giunge al momento opportuno, e spero che favorirà la collaborazione dei nostri governi nel quadro di uno sforzo internazionale congiunto.</p>
    </intervention>
    <intervention id="4-157" speaker_id="28584" name="Georgios Toussas" is_mep="True" mode="written">
      <p sl="el">La proposta di risoluzione, approvata da un’ampia coalizione delle forze politiche di centro-destra e di centro-sinistra al Parlamento europeo, utilizza la pirateria come pretesto per promuovere nuovi interventi imperialistici dell’UE nella regione della Somalia e del Corno d’Africa. Sfrutta i casi di pirateria in un’area in cui si scontrano le aspirazioni imperialiste dell’UE, degli USA, della Russia e di altre forze per imporre e salvaguardare la presenza delle forze militari UE che, armi alla mano, porteranno avanti i suoi piani imperialistici di conquista del controllo geostrategico.</p>
      <p sl="el">Il Parlamento europeo accoglie con favore la decisione presa dal Consiglio UE di riunire e inviare una forza navale tutta europea, che altro non è se non una forza d’urto che agisce per conto dei monopoli europei che cercano una maggiore penetrazione e una redistribuzione dei mercati a proprio vantaggio. Questa nuova operazione imperialista sarà un ulteriore saccheggio delle ricchezze della regione, un ulteriore sfruttamento del popolo in difesa dei profitti monopolistici e un ulteriore pericolo di guerre opportunistiche fra imperialismi contrapposti.</p>
      <p sl="el">Il popolo può respingere questi nuovi piani imperialistici e imporre il diritto inalienabile a determinare il proprio futuro e il proprio destino sulla base dei propri interessi contro l’imperialismo, i suoi piani e le sue ambizioni.</p>
    </intervention>
    <intervention id="4-158" speaker_id="4513" name="Geoffrey Van Orden" is_mep="True" mode="written">
      <p sl="en">La delegazione dei conservatori britannici sostiene la necessità di una forte azione navale internazionale contro la pirateria, ma non crediamo che questo sia un ambito in cui l’UE possa, o debba, essere coinvolta. Ci siamo pertanto astenuti dal votare la risoluzione. Un gruppo navale NATO è già in fase di dispiegamento contro la pirateria nei mari al largo delle coste del Corno d’Africa. Gli Stati membri che dovrebbero mettere le loro navi da guerra a disposizione della forza navale dell’UE stanno già contribuendo alla risposta della NATO. L’UE non ha ulteriori contributi da offrire; tutto ciò non porta valore aggiunto, soltanto complessità, confusione e sovrapposizione dei ruoli, quando invece la situazione richiede coerenza, una catena di comando e controllo politico senza ambiguità un impegno forte e regolamentato. Questo è un lavoro per la NATO. Siamo inoltre contrari ai riferimenti a “pescherecci comunitari”, “pescatori dell’Unione europea”, “navi da pesca, navi mercantili e navi passeggeri comunitarie”. L’UE non possiede navi e non esistono navi battenti bandiera dell’Unione europea.</p>
    </intervention>
    <intervention id="4-159" speaker_id="34720" name="Bernard Wojciechowski" is_mep="True" mode="written">
      <p sl="it">Il numero di atti di pirateria registrati in tutto il mondo tra il 2000 e il 2006 è stato pari a 2 400. Tale cifra non comprende gli incidenti che le compagnie di trasporto non dichiarano per timore di veder aumentare i propri premi assicurativi. Il governo australiano ha calcolato che il numero effettivo degli atti di pirateria è superiore del duemila per cento. La pirateria produce perdite nell’ordine di 13-16 miliardi di dollari all’anno, e questa cifra probabilmente è destinata ad aumentare notevolmente nei prossimi anni.</p>
      <p sl="it">La Somalia è solo la punta dell’iceberg. Fin dal 2000, le acque più pericolose al mondo sono quelle lungo la costa dell’Asia sud-orientale, assieme a quelle della Malaysia, dell’Indonesia, della Nigeria, dell’Iraq e della Tanzania.</p>
      <p sl="it">Gli atti di pirateria in mare rappresentano una grave minaccia non soltanto per gli esseri umani, ma anche per la sicurezza marittima. L’Unione europea deve compiere ogni sforzo per contrastare questa minaccia.</p>
    </intervention>
    <intervention id="4-161" speaker_id="34720" name="Bernard Wojciechowski" is_mep="True" mode="written">
      <p sl="pl">I principi contabili finanziari internazionali (IFRS) rappresentano una solida base su cui unificare i principi contabili di tutto il mondo. L’uso generalizzato di principi contabili accettati a livello mondiale migliorerà la trasparenza e il raffronto dei rendiconti finanziari. I benefici saranno sentiti allo stesso modo dalle imprese e dagli investitori. Gli Stati Uniti riconoscono soltanto i rendiconti finanziari redatti in base agli IFRS nella versione pubblicata dal comitato sulle norme contabili internazionali (IASB). Gli Stati Uniti, tuttavia, hanno indicato che, per un periodo transitorio, sono pronti ad accettare rendiconti finanziari basati sugli IFRS nella versione adottata nel quadro del regolamento CE 1606/2002 senza necessità di rettifiche.</p>
    </intervention>
    <intervention id="4-163" speaker_id="28427" name="Alessandro Battilocchio" is_mep="True" mode="written">
      <p sl="it">Voto a favore della risoluzione del Parlamento europeo sull'impatto delle misure di sicurezza aerea e dell'impiego di body scanner (ossia dispositivi che producono immagini scannerizzate delle persone come se fossero nude, il che equivale a una perquisizione fisica virtuale) sui diritti umani, la vita privata, la dignità personale e la protezione dei dati, perché sono convinto, insieme ai relatori, che tale misura di controllo, lungi dall'essere puramente tecnica, abbia un grave impatto sul diritto alla riservatezza, sulla protezione dei dati e sul rispetto della dignità personale. Per questo motivo credo che debba essere accompagnata da misure di salvaguardia severe e adeguate.</p>
      <p sl="it">Dal momento che mancano le condizioni per una decisione, poiché mancano ancora informazioni essenziali, ribadisco la necessità di chiedere alla Commissione, prima della scadenza del termine di tre mesi, eseguendo poi una valutazione di impatto sui diritti fondamentali ed elaborando urgentemente un parere sui body scanner entro l'inizio di novembre 2008.</p>
    </intervention>
    <intervention id="4-164" speaker_id="1892" name="Carlos Coelho" is_mep="True" mode="written">
      <p sl="pt">Sostengo la proposta di risoluzione del Parlamento europeo sull’impatto delle misure di sicurezza aerea e dell’impiego dei body scanner sui diritti umani, la vita privata, la protezione dei dati personali e la dignità personale.</p>
      <p sl="pt">Sono preoccupato per la proposta di regolamento che prevede l’inclusione dei body scanner tra i metodi consentiti per controllare i passeggeri negli aeroporti dell’Unione europea. Queste macchine visualizzano immagini scannerizzate delle persone come se fossero nude, il che equivale a una perquisizione completa virtuale con il soggetto denudato. Tale misura, lungi dall’essere meramente tecnica, si ripercuote gravemente sul diritto alla vita privata, alla protezione dei dati personali e alla dignità personale.</p>
      <p sl="pt">Ritengo che non siano state soddisfatte le condizioni di una decisione, che il Parlamento europeo non abbia ancora reperito informazioni importanti e che la Commissione europea debba condurre una valutazione di impatto sui diritti fondamentali, consultare le autorità indipendenti preposte alla protezione dei dati personali e condurre una valutazione scientifica e medica dell’eventuale impatto sulla salute di tali tecnologie.</p>
      <p sl="pt">Prendere una decisione in assenza di tali requisiti dimostrerà un’avventatezza che i cittadini europei non capiranno; sarà un ulteriore passo avanti nell’escalation di sicurezza in corso, in totale spregio delle libertà fondamentali e della dignità personale.</p>
    </intervention>
    <intervention id="4-165" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Mi sono astenuto dal voto su questa proposta di risoluzione perché l’Unione europea deve riflettere in modo molto più maturo sull’equilibrio tra sicurezza e libertà. E’ ovvio che sono entrambi valori fondanti per i cittadini degli Stati membri che vanno tutelati in egual misura. Dobbiamo essere consapevoli che la tecnologia usata dalle bande criminali o dai terroristi è, in moltissimi casi, più avanzata di quella di cui dispongono le nostre forze di polizia. L’UE non ha scusanti per non utilizzare le risorse tecniche più avanzate esistenti, se il loro utilizzo può contribuire a salvare vite umane.</p>
    </intervention>
    <intervention id="4-166" speaker_id="4461" name="Luís Queiró" is_mep="True" mode="written">
      <p sl="pt">Negli ultimi anni, l’inasprimento dei requisiti di sicurezza nel trasporto aereo hanno sollevato numerose questioni riguardo alla loro compatibilità con i diritti del singolo. Tale necessità di armonizzare gli interessi sorge tradizionalmente negli ambiti della libertà e della vita privata, in particolare. Tali timori riemergono ancora una volta e richiedono una risposta appropriata, una risposta che riteniamo sia possibile fornire. Se teniamo conto, da un lato, dell’invasività dei metodi attuali e, dall’altro, delle risposte fornite da soluzioni che comportano la registrazione di immagini e garantiscono una distanza fisica tra l’addetto alla sicurezza e il passeggero controllato, sembra che alcune di queste domande siano state superate o almeno lo possano essere.</p>
      <p sl="pt">Vi è, però, un’altra questione che ritengo non sia stata sufficientemente analizzata e che crea gravi timori. Le implicazioni per la salute di questa tecnologia non sono state ancora adeguatamente studiate. Il valore a rischio in questo caso, ovvero la salute dei cittadini, richiede di usare grande cautela. Cosa difficile da garantire se si adottano misure senza tener conto delle condizioni proposte dalla versione originale del testo messo ai voti. Ho pertanto votato contro l’emendamento che mirava a cambiare tali condizioni.</p>
    </intervention>
    <intervention id="4-167" speaker_id="28139" name="Carl Schlyter" is_mep="True" mode="written">
      <p sl="sv">Voto a favore di questa proposta di risoluzione, chiedendo che, prima di prendere una decisione, si indaghi sui problemi legati ai body scanner . La risoluzione comunque si sarebbe potuta spingere oltre. Mi oppongo in linea di principio all’impiego dei body scanner , che comporta una violazione eccessiva della vita privata e non è commisurata agli obiettivi desiderati. Il sistema attuale, già ai limiti dell’invasione nella vita privata, è sufficientemente sicuro.</p>
    </intervention>
    <intervention id="4-168" speaker_id="28584" name="Georgios Τoussas" is_mep="True" mode="written">
      <p sl="el">L’inaccettabile proposta di risoluzione sull’impiego di body scanner negli aeroporti non ha nulla a che vedere con la sicurezza aerea; essa fa parte della politica reazionaria dell’Unione europea e rappresenta una palese violazione dei diritti personali e della libertà dei lavoratori, con conseguenze estremamente negative per la loro salute e sicurezza.</p>
      <p sl="el">I riferimenti demagogici, le riserve e le obiezioni alla mancanza di garanzie dei body scanner contenuti nella proposta di risoluzione comune del Parlamento europeo spianano la strada all’applicazione di questo inaccettabile e pericolosissimo sistema.</p>
      <p sl="el">Il provvedimento proposto, che costituisce un volgare insulto alla dignità dell’uomo e della sua persona e al contempo mette gravemente a repentaglio la salute, rivela ancora una volta il volto vero e odioso di un’Unione europea del capitale. I cittadini devono trarre ancora una volta le proprie conclusioni. Denudare elettronicamente i cittadini, con o senza “garanzie”, è assolutamente inaccettabile e va immediatamente e decisamente condannato sotto ogni aspetto. La resistenza, la disobbedienza e l’insubordinazione di fronte alla politica e ai provvedimenti dell’UE sono l’unico modo in cui i cittadini possono tutelare la propria dignità fondamentale.</p>
    </intervention>
    <intervention id="4-170" speaker_id="4508" name="Erik Meijer" is_mep="True" mode="written">
      <p sl="nl">La maggioranza di tutte le nazioni dell’ex Iugoslavia desidera aderire all’UE. Questo desiderio è stato espresso non solo dagli albanesi e dai macedoni di Macedonia, che solo recentemente hanno trovato una soluzione alle loro divergenze di opinione riguardo al governo di quel paese, ma anche da serbi, montenegrini e kosovari albanesi, che hanno di recente dato l’addio a uno Stato comune, insieme a serbi, croati e bosniaci della Bosnia-Erzegovina. L’UE farebbe bene a non sopravvalutare l’importanza di tutto ciò. Il loro desiderio di collaborare nell’ambito dell’UE non dice assolutamente nulla della struttura stataĺe in cui vivono. Questo processo è prerogativa degli stessi cittadini, non dell’UE. Se devono scegliere tra l’autogoverno regionale e un trasferimento di poteri a un governo centrale, perché è questo che vuole l’Unione europea, essi sceglieranno la prima opzione. La guerra in Bosnia durata dal 1992 al 1995 scoppiò perché la maggioranza dei residenti non voleva un governo centrale, ma al massimo una forma snella di partenariato. La discussione di ieri ha dimostrato con chiarezza che un’ampia maggioranza di questo Parlamento opterebbe per un governo più centralizzato in Bosnia-Erzegovina, piuttosto che per il decentramento. Poiché questo obiettivo è irraggiungibile, l’UE si condanna a una presenza a tempo indeterminato in quel paese. E’ per questo che esprimerò voto contrario.</p>
    </intervention>
    <intervention id="4-172" speaker_id="31123" name="Pedro Guerreiro" is_mep="True" mode="written">
      <p sl="pt">La presente proposta di risoluzione fa parte della rozza campagna di mistificazione della storia che cerca di equiparare il comunismo al fascismo, nel tentativo di edulcorare quest’ultimo e di mettere sullo stesso piano coloro che miravano a schiavizzare l’umanità con coloro che lottavano eroicamente per la libertà.</p>
      <p sl="pt">Come abbiamo evidenziato in precedenza, si tratta di una campagna profondamente anticomunista che punta a dividere le forze democratiche negando e falsificando il contributo comunista alla lotta antifascista e allo sviluppo della nostra civiltà. Non va dimenticato che l’anticomunismo è stato il cemento ideologico di diverse dittature fasciste e un fattore da queste sfruttato per dividere le forze democratiche.</p>
      <p sl="pt">La proposta di risoluzione in oggetto fa inoltre parte dei tentativi di occultare il fatto che è il capitalismo che semina miseria e fame nel mondo. Basta ascoltare l’Organizzazione delle Nazioni Unite per l’alimentazione e l’agricoltura (FAO) che di recente ha riferito che altre decine di milioni di persone saranno vittime della fame, un flagello che già colpisce circa un miliardo di esseri umani nel mondo.</p>
      <p sl="pt">Occorre analizzare questa proposta di risoluzione nel contesto dell’ascesa delle forze nazionaliste in Ucraina, dei tentativi di assolvere la collaborazione dei gruppi filo-fascisti ucraini con i nazisti, delle pressioni per l’allargamento della NATO e dell’attuale campagna anti-russa.</p>
    </intervention>
    <intervention id="4-173" speaker_id="2073" name="Richard Howitt" is_mep="True" mode="written">
      <p sl="en">Gli eurodeputati laburisti sono fermamente convinti che la carestia del 1932-33 fu una raccapricciante tragedia umana creata dall’uomo, e ritengono sia importante promuovere la memoria e la sensibilizzazione dell’opinione pubblica verso le carestie artificiali, e ricordare la sua importanza nella storia ucraina.</p>
      <p sl="en">Il 15 maggio 2008 il primo ministro britannico Gordon Brown ha rilasciato una dichiarazione congiunta con il presidente dell’Ucraina in cui il Regno Unito si impegnava a collaborare nelle istituzioni internazionali per promuovere la commemorazione dell’Holodomor. Benché non riteniamo ufficialmente che gli eventi del 1932-33 rientrino nella definizione della Convenzione ONU del 1948 sul genocidio, riconosciamo che alcuni accademici sostengono questa opinione e ci impegniamo a seguire il dibattito e ad esaminare con attenzione eventuali prove che dovessero emergere.</p>
    </intervention>
    <intervention id="4-174" speaker_id="photo_generic" name="Carl Lang e Fernand Le Rachinel" is_mep="True" mode="written">
      <p sl="it">Il nostro Parlamento sta finalmente riconoscendo gli orrori dello sterminio per fame, l’Holodomor, perpetrato in Ucraina dal regime sovietico. E’ deplorevole, tuttavia, che non abbia seguito il parlamento ucraino attribuendo a tale crimine di massa il termine genocidio.</p>
      <p sl="it">Effettivamente, la carestia, che uccise milioni di ucraini tra il 1932 e il 1933, non fu provocata soltanto dall’assurdità economica e sociale del comunismo; essa fu il frutto di un piano di sterminio che si inquadra nella definizione di genocidio, ovvero: “l’intento di distruggere, totalmente o parzialmente, un gruppo nazionale, etnico, razziale o religioso, in quanto tale”, e ancora “infliggere deliberatamente al gruppo condizioni di vita intese a provocarne la distruzione fisica totale o parziale”.</p>
      <p sl="it">In un momento in cui, soprattutto in Francia, un’ estrema sinistra comunista e borghese gode del sostegno dei media, il riconoscimento di questo genocidio consentirebbe di ricordare gli orrori del marxismo-leninismo che si rese responsabile della morte di 200 milioni di esseri umani dall’inizio della rivoluzione bolscevica del 1917 e che ancora oggi ne opprime quasi un miliardo e mezzo, a Cuba, nella Corea del Nord, in Vietnam e, soprattutto, in Cina, dove la forma più sfrenata di capitalismo si sposa molto bene con il totalitarismo comunista.</p>
    </intervention>
    <intervention id="4-175" speaker_id="4508" name="Erik Meijer" is_mep="True" mode="written">
      <p sl="nl">Il mio gruppo non ha firmato questa proposta di risoluzione e la maggioranza ha votato contro in quanto ritiene che la nascita dell’Unione Sovietica in quella che all’epoca era una Russia arretrata fu un passo avanti che consentì a molte persone scarsamente istruite, poco pagate e senza diritti di vivere una vita migliore. Io condivido questa convinzione, ma ciò non giustifica tutti i mezzi che furono impiegati allora. Alcuni dei sostenitori della modernizzazione, non ultimo Stalin, il loro leader, consideravano insignificante il diritto alla vita di coloro che avevano opinioni diverse. Tale atteggiamento si inseriva nel quadro di una lunga tradizione russa di oppressione e violenza. Furono rispolverati tutti i brutali mezzi del passato, questa volta per spezzare qualsiasi opposizione al progresso. L’ideale originario di democrazia e di eguaglianza dei diritti per tutti fu messo in secondo piano. Il bene perseguito diventò la giustificazione del male che veniva commesso, secondo l’idea che la storia è sempre scritta dai vincitori. Ora sono passati 75 anni ed è assolutamente giusto e appropriato dedicare grande attenzione agli errori di quel passato e alle molte vittime che tali erorri provocarono. E’ per questo motivo che voterò a favore della presente proposta di risoluzione.</p>
    </intervention>
    <intervention id="4-177" speaker_id="4537" name="Robert Atkins" is_mep="True" mode="written">
      <p sl="en">I colleghi conservatori britannici e io appoggiamo il lavoro del Mediatore europeo e pensiamo che molte delle proposte volte a migliorarne l’operato contenute in questa relazione siano meritevoli del nostro sostegno.</p>
      <p sl="en">Riguardo al considerando B, desidero chiarire che la delegazione dei conservatori britannici si oppone al trattato di Lisbona e all’inserimento della Carta dei diritti fondamentali in quel trattato. Riteniamo che la procedura di ratifica di questo trattato debba ritenersi conclusa a seguito del voto contrario decisivo dell’Irlanda.</p>
    </intervention>
    <intervention id="4-178" speaker_id="4466" name="Ilda Figueiredo" is_mep="True" mode="written">
      <p sl="pt">questa Con la relazione in oggetto, la commissione per le petizioni incoraggia il Mediatore a continuare a perseguire il duplice obiettivo annunciato nella sua relazione annuale del 2006, ovvero quello di collaborare con le istituzioni per promuovere una buona amministrazione e intensificare lo sforzo di comunicazione in modo che tutti i cittadini che debbano ricorrere a tale istituzione siano debitamente informati sulla procedura da seguire. L’aumento del numero di denunce presentate conferma l’importanza di tali informazioni.</p>
      <p sl="pt">A seguito delle modifiche adottate dal Parlamento europeo su richiesta del Mediatore, è d’uopo ricordare che questi, attualmente, dispone di poteri più ampi. Il numero complessivo delle indagini condotte dal Mediatore nel 2007 è salito a 641. Il 64 per cento riguardava la Commissione europea, il 14 per cento l’EPSO, l’Ufficio europeo di selezione del personale, il 9 per cento il Parlamento europeo e l’1 per cento il Consiglio dell’Unione europea. I casi di presunta cattiva amministrazione sono stati così ripartiti: scarsa trasparenza, ivi incluso il diniego di fornire informazioni, mancanza di equità e abuso di potere, procedure insoddisfacenti, ritardi evitabili, discriminazioni, negligenze, errori giuridici e mancato adempimento degli obblighi. In taluni casi si è giunti ad una composizione della vertenza.</p>
    </intervention>
    <intervention id="4-179" speaker_id="34720" name="Bernard Wojciechowski" is_mep="True" mode="written">
      <p sl="it">Il 19 maggio 2008, il Mediatore europeo Diamandouros ha presentato la sua relazione alla commissione per le petizioni. Essa conteneva un resoconto dettagliato delle sue attività corredato da cifre e percentuali. Secondo la relazione, il numero di denunce ricevibili indirizzate al Mediatore è aumentato passando da 449 nel 2006 a 518 nel 2007; il numero di denunce irricevibili è sceso lo scorso anno rispetto al 2006. Fra i diversi motivi all’origine delle denunce vanno ricordati la scarsa trasparenza, procedure insoddisfacenti, ritardi evitabili, discriminazione, mancato adempimento degli obblighi ed errori di natura giuridica. La maggior parte delle denunce, il 65 per cento del totale, riguardava la Commissione europea mentre soltanto il 9 per cento delle denunce presentate al Mediatore riguardavano il Parlamento europeo. Il Mediatore europeo Diamandouros ha anche citato errori commessi dalle istituzioni europee criticando la Commissione europea per non aver requisito ottemperato all’obbligo di legge di pubblicare nel 2006 la relazione annuale 2005 sull’accesso ai documenti del Parlamento europeo, del Consiglio e della Commissione.</p>
    </intervention>
  </section>
  <section id="creitem22" title="11. Correzioni e intenzioni di voto: vedasi processo verbale"/>
  <section id="creitem23" title="12. Approvazione del processo verbale della seduta precedente: vedasi processo verbale"/>
  <section id="creitem24" title="13. Discussione su casi di violazione dei diritti umani, della democrazia e dello Stato di diritto"/>
  <section id="creitem25" title="13.1. Venezuela">
    <intervention id="4-186" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la discussione di tre proposte di risoluzione riguardanti il Venezuela .</p>
    </intervention>
    <intervention id="4-187" speaker_id="5570" name="José Ribeiro e Castro" is_mep="True" mode="spoken">
      <p sl="pt">autore. - Signor Presidente, signor Commissario, onorevoli colleghi, il Venezuela è un grande paese e il popolo venezuelano ha tradizioni e sentimenti democratici molto radicati. Da anni però il paese versa in una situazione terribile, una situazione in continuo peggioramento che vede violati i diritti fondamentali. E’ per questo motivo che l’Aula affronta ancora una volta tale discussione e sempre per lo stesso motivo dobbiamo esprimere la nostra condanna.</p>
      <p sl="pt">Condanniamo la violazione dei dati personali contenuti in elenchi usati in modo totalitaristico per persecuzioni di tipo politico, come la “lista Tascón”, la “lista Maisanta” e la “lista Russián”. Le azioni condotte per impedire a decine di cittadini di presentarsi alle prossime elezioni regionali e locali in Venezuela sono inaccettabili. E’ altresì inaccettabile l’espulsione di organizzazioni per i diritti umani, com’è avvenuto per i rappresentanti dell’ONG Human Rights Watch, che avevano espresso unicamente osservazioni pertinenti. Inoltre è scioccante che la violenza e l’intolleranza alimentate dalle autorità abbiano mietuto addirittura vittime di giovane età.</p>
      <p sl="pt">Condanniamo e deploriamo pertanto l’assassinio di un giovane leader studentesco rimasto vittima di questo clima di violenza fomentato dalle autorità. Esigiamo la verità e chiediamo che i responsabili siano processati.</p>
      <p sl="pt">Noi europei dobbiamo essere più attivi. Provate a immaginare se ciò accadesse nei nostri paesi: accetteremmo forse che ai nostri cittadini sia impedito di candidarsi alle elezioni, come avviene in Venezuela? Se la risposta è no, come possiamo chiudere gli occhi dinanzi a tutto ciò? Come possiamo fingere che non stia succedendo nulla?</p>
      <p sl="pt">Come possiamo accettare, per esempio, l’atteggiamento del governo portoghese (il mio paese, un atteggiamento di cui mi vergogno, purtroppo), che si inchina di fronte al governo venezuelano con una politica estremamente servile e che di recente è diventato il luogo deputato in cui gli europei ricevono i tiranni? E’ un atteggiamento inaccettabile.</p>
      <p sl="pt">E’ essenziale che la Commissione e il Consiglio condannino in modo più risoluto e chiaro tali violazioni dei diritti umani.</p>
    </intervention>
    <intervention id="4-188" speaker_id="39022" name="Ewa Tomaszewska" is_mep="True" mode="spoken">
      <p sl="pl">autore. − Signor Presidente, qualcuno deve fornire una spiegazione dettagliata delle circostanze della morte di Julio Soto a Maracaibo. Desidero porgere le mie condoglianze alla sua famiglia. Chiediamo che i responsabili di questo crimine siano debitamente processati e puniti. Le osservazioni e i commenti espressi da Human Righs Watch meritano la nostra attenzione, soprattutto perché si tratta di un’organizzazione indipendente che non riceve sovvenzioni da chicchessia. Desideriamo protestare contro il divieto imposto alle attività di questa organizzazione. Chiediamo il pieno rispetto della libertà di espressione nei media e della libertà di associazione. Chiediamo la piena applicazione delle normative che proteggono le donne dalla violenza. Chiediamo che le elezioni di novembre si tengano in modo tale da fugare ogni possibile dubbio sul corretto svolgimento della campagna elettorale o delle elezioni stesse. Il Venezuela deve essere un paese democratico i cui cittadini godono dello stesso grado di libertà di quelli di ogni Stato membro dell’Unione europea.</p>
    </intervention>
    <intervention id="4-189" speaker_id="39713" name="Renate Weber" is_mep="True" mode="spoken">
      <p sl="en">autore . − Signor Presidente, da molti anni la situazione dell’opposizione in Venezuela è difficilissima, ed è stato legittimo mettere in dubbio la democrazia venezuelana.</p>
      <p sl="en">Ma ciò che sta accadendo in questo momento è la prova che la democrazia e lo Stato di diritto sono una farsa in quel paese. E’ inaccettabile impiegare un provvedimento amministrativo per vietare ad alcuni di ricoprire cariche pubbliche o di candidarsi. Solo i tribunali dovrebbero poter prendere quel tipo di decisioni, e soltanto dopo aver condannato i responsabili di gravi crimini.</p>
      <p sl="en">Il carattere perverso di questa misura emerge con tutta chiarezza allorché si nota che la stragrande maggioranza delle vittime di tali divieti appartiene all’opposizione politica; con tutta probabilità questa pratica non sarà utilizzata soltanto per le elezioni di novembre, ma continuerà anche Nelle elezioni successive.</p>
      <p sl="en">Non sorprende che questa interdizione politica avvenga in un momento in cui vengono espulsi dal Venezuela i difensori dei diritti umani che criticano l’attuale governo e in cui non si indaga a fondo su presunti incidenti in cui perdono la vita individui che hanno manifestato un atteggiamento critico.</p>
      <p sl="en">Il Parlamento europeo deve mandare un fermo messaggio all’opinione pubblica venezuelana in cui dichiara che l’interdizione politica è una pratica contraria alla democrazia e alle fondamenta stesse dello Stato di diritto. Occorre respingere con fermezza le illazioni espresse dal viceministro venezuelano per l’Europa secondo cui il Parlamento europeo si sarebbe rifiutato di votare questa risoluzione a settembre perché il voto era ritenuto contrario alla lotta anti-corruzione. Una tale manovra di manipolazione dell’opinione pubblica venezuelana non è degna di un ministro per l’Europa. Respingiamo inoltre con fermezza la sua accusa secondo cui ciò che sta avvenendo in quest’Assemblea rappresenta un attacco a un paese sovrano.</p>
      <p sl="en">La risoluzione in oggetto esprime la nostra preoccupazione per l’evoluzione democratica e il rispetto per i diritti umani in un paese di cui ammiriamo e rispettiamo il popolo.</p>
    </intervention>
    <intervention id="4-190" speaker_id="2229" name="Bernd Posselt" is_mep="True" mode="spoken">
      <p sl="de">a nome del gruppo PPE-DE . – Signor Presidente, il brutale assassinio di Julio Soto è solo una tappa del drammatico crollo della democrazia e dello Stato di diritto in Venezuela, un paese che per qualche tempo ha svolto un ruolo positivo in America Latina.</p>
      <p sl="de">Sotto l’attuale regime vengono totalmente calpestati i diritti umani fondamentali, e non solo: un dittatore megalomane sta anche tentando di esportare questo sistema disumano di terrore in tutto il continente e, se si guarda ai suoi legami con la Bielorussia, persino in Europa. Dobbiamo quindi mettere rapidamente fine ai suoi piani, per il bene della sua popolazione, ma anche per il bene delle popolazioni di altre nazioni che egli sta tentando di comprare o ricattare con la sua ricchezza petrolifera, per imporre loro la sua ideologia.</p>
      <p sl="de">Se dobbiamo parlare di sovranità nazionale, posso soltanto dire che esiste qualcosa di molto più importante di qualsiasi sovranità nazionale: i diritti umani fondamentali e universali.</p>
    </intervention>
    <intervention id="4-191" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signor Presidente, non vi è dubbio che il Venezuela negli ultimi tempi, e anche in tempi più remoti, ha avuto una storia traumatica. Non tutte le cause sono riconducibili a ragioni di tipo endogeno, anzi sono forse molto più significativi i fattori esogeni. Tuttavia, a prescindere da ogni responsabilità, a pagare è stata soprattutto la popolazione civile innocente.</p>
      <p sl="en">L’attuale governo, guidato dal presidente Chávez, cerca ovviamente di tirar l’acqua al proprio mulino nel rapporto con gli Stati Uniti e i loro sostenitori e alleati, ma ciò non deve condurre a gravi violazioni dei diritti dei venezuelani, come l’istituzione della cosiddetta “interdizione amministrativa” dalle elezioni o la persecuzione e l’assassinio di attivisti dell’opposizione. Chávez deve capire che se vuole che il suo paese progredisca verso il benessere, deve far sì che il suo governo si muova rigorosamente entro i limiti della democrazia e del rispetto dei diritti umani. Usare la violenza e la persecuzione contro il proprio popolo può soltanto portare ulteriori traumi e sofferenze al paese, e noi non dobbiamo permetterlo.</p>
    </intervention>
    <intervention id="4-192" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN. – Signor Presidente, la risoluzione sulle violazioni dei diritti umani in Venezuela si fonda su dati di fatto ed è un’azione che merita il nostro appoggio. Purtroppo, da molti anni la società venezuelana assiste a una polarizzazione delle forze politiche. Mi riferisco, per esempio, al colpo di Stato compiuto da una parte dell’esercito, all’intolleranza, alla stratificazione delle società in base a ciò che si possiede e alla razza cui si appartiene. La squadra del presidente Chávez è la più attiva al riguardo perché il sistema presidenziale gli permette di esercitare il controllo sull’amministrazione e sulle forze armate. A seguito di questa lotta sul processo decisionale, la struttura della società venezuelana sta diventando simile a quella di Cuba, ovvero un socialismo con tratti storici e nazionalistici. Questo potrebbe portare al cambiamento della bandiera e dell’inno nazionale del paese.</p>
      <p sl="pl">Gli attuali mutamenti non hanno avuto un forte impatto sulle condizioni di vita, perché il Venezuela è immensamente ricco di risorse naturali che attutiscono gli effetti di tali cambiamenti e permettono di condurre una politica di stampo populista. La situazione è così grave che la risoluzione da sola non basterà a fermare il processo di ulteriore restrizione dei diritti dei cittadini venezuelani. E’ necessario il sostegno concreto di tutti i paesi della regione.</p>
    </intervention>
    <intervention id="4-193" speaker_id="31123" name="Pedro Guerreiro" is_mep="True" mode="spoken">
      <p sl="pt">a nome del gruppo GUE/NGL . – Ancora una volta ci troviamo ad affrontare un inaccettabile e deplorevole tentativo di interferenza da parte del Parlamento europeo, che si dà il caso avvenga proprio prima delle elezioni regionali e locali in Venezuela. In fondo, l’inserimento della presente discussione nell’ordine del giorno e la proposta di risoluzione altro non sono che una risposta a coloro che sostengono e incoraggiano il preoccupante tentativo, in atto già da tempo, di interferire e destabilizzare uno Stato democratico e sovrano.</p>
      <p sl="pt">L’obiettivo è quello di favorire in modo manifesto l’interferenza negli affari interni del Venezuela, cercando di interferire e di esercitare pressioni dall’esterno per imporre decisioni che soltanto il popolo venezuelano ha il diritto sovrano di prendere. Invece di distorcere i fatti e cercare di dare al Venezuela lezioni di democrazia, il Parlamento europeo avrebbe dovuto mettere all’ordine del giorno una discussione sul tentativo dell’UE di imporre una bozza di trattato europeo che è già stata respinta, in totale spregio delle decisioni democratiche autonomamente prese da francesi, olandesi e irlandesi, senza dimenticare il diniego ad ulteriori referendum che avrebbero consentito ad altri di esprimere la propria opinione. Invece di immischiarsi in qualcosa che soltanto il popolo venezuelano può decidere, il Parlamento europeo avrebbe dovuto respingere la disumana direttiva sul rimpatrio che ignora e viola i diritti umani dei migranti, molti dei quali provengono dall’America Latina.</p>
      <p sl="pt">Ciò che preoccupa veramente i fautori di questa iniziativa è il fatto che il popolo venezuelano ha dato un esempio che sta causando problemi ai grandi interessi finanziari ed economici che controllano l’Unione europea. Ha dato un esempio di come affermare la propria sovranità nazionale e indipendenza, di come costruire un progetto patriottico di emancipazione, progresso e sviluppo, e di come sviluppare una solidarietà anti-imperialista. Ha dimostrato che per un popolo vale la pena lottare e che è possibile avere un paese e un mondo più equo, più democratico e più pacifico. La realtà dimostra che la migliore risposta a questi tentativi di ingerenza da parte del Parlamento europeo è costituita dall’enorme prestigio e dall’importanza che il processo bolivariano ha per i latino-americani e per il mondo intero. Pertanto, deve smetterla di arrogarsi il diritto di fare la predica al resto del mondo.</p>
    </intervention>
    <intervention id="4-194" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM. – Oggi stiamo discutendo di violazioni dei diritti umani in Venezuela dovute al mancato rispetto dei diritti civili e politici contenuti nella costituzione venezuelana, e della negazione di tali diritti agli oppositori dell’attuale governo. Gli esponenti dell’opposizione non possono candidarsi alle elezioni, non c’è alcuna libertà di espressione, e gli osservatori appartenenti ad organizzazioni internazionali vengono espulsi. Questa discussione pertanto è una buona occasione per esprimere la nostra opposizione al deficit democratico in Venezuela e altrove.</p>
      <p sl="pl">Questa discussione è anche un’occasione per esigere la verità nella vita pubblica e politica. Il presidente del Venezuela ha ceduto alla tentazione del potere assoluto. Lo stesso hanno fatto i leader di molti altri paesi e imperi che tentano di soggiogare chi la pensa diversamente o è solo più povero. La nuova dottrina di sinistra di Chávez è nota come socialismo cristiano, ma ha ben poco a che fare con la dottrina sociale della Chiesa. E’ questo il motivo per cui i rappresentanti dei vescovi venezuelani hanno criticato la mancanza di democrazia. In questo contesto, viene spesso in mente la parabola evangelica della pagliuzza e della trave.</p>
    </intervention>
    <intervention id="4-195" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Sono trascorsi dieci anni da quando Hugo Chávez diventò presidente del Venezuela. La costituzione venezuelana del 1999 offrì un’opportunità perfetta per rafforzare lo Stato di diritto e garantire il rispetto dei diritti umani in questo paese. Oggi tuttavia, devo ammettere che questa storica opportunità non è stata colta. Sappiamo che in Venezuela – il Venezuela governato dal presidente Chávez – la discriminazione degli oppositori politici e dei dissidenti è tollerata, per non dire incoraggiata. Nel Venezuela da lui governato, i giudici non sono più indipendenti, e ben conosciamo i problemi che devono affrontare in quel paese i sindacati e la stampa. Oggi la nostra risoluzione ricorda ancora una volta al presidente Chávez che la costituzione non è soltanto un pezzo di carta: le sue regole vanno messe in pratica nella vita reale.</p>
    </intervention>
    <intervention id="4-196" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Quest’Aula si accinge a discutere della drammatica situazione del Congo, dove le vittime si contano a centinaia, o persino a migliaia. Rispetto ad essa, la situazione in Venezuela sembra molto meno grave. Si parla di violazioni dei diritti elettorali e di espulsioni dal paese. Tuttavia, è stato consumato il primo omicidio: quello di un leader studentesco.</p>
      <p sl="pl">Perfino in questo momento, comunque, è fondamentale affrontare la situazione in quanto, non dimentichiamolo, ogni processo di questo genere inizia con la violazione dei diritti democratici. Il primo passo è sempre quello dell’abuso di potere per mancanza di argomenti, e da qui si passa all’omicidio. La risoluzione perciò è sensata: essa segnala, o ricorda, che questo pericoloso processo è stato individuato quando ancora abbiamo la possibilità di monitorarlo e impedire il genocidio.</p>
    </intervention>
    <intervention id="4-197" speaker_id="28584" name="Georgios Toussas" is_mep="True" mode="spoken">
      <p sl="el">Signor Presidente, è ovvio che, alla vigilia delle elezioni in Venezuela, si sta compiendo un tentativo assolutamente inaccettabile di interferire negli avvenimenti interni di questo paese con l’ovvio obiettivo di influenzare l’esito delle elezioni.</p>
      <p sl="el">La situazione in Venezuela rappresenta una grande e importante vittoria per i lavoratori europei e di tutto il mondo, perché sono stati compiuti passi avanti positivi nel corso dei recenti sviluppi registrati in quel paese e i problemi dei lavoratori sono in corso di risoluzione, nonostante le difficoltà, gli ostacoli e gli interventi dell’imperialismo americano.</p>
      <p sl="el">Il tentativo in atto è inaccettabile e desideriamo cogliere questa opportunità per condannare l’azione delle forze politiche che, con questa risoluzione, intendono intervenire negli affari interni del Venezuela.</p>
      <p sl="el">E’ impensabile, e con ciò concludo, che sette parlamentari, nel corso di una seduta del Parlamento europeo, si prendano la responsabilità politica di condannare una nazione che lotta per la libertà e che cerca di soddisfare i propri bisogni attuali. Il diritto di un popolo di determinare il proprio futuro non è negoziabile e dovremmo tutti rispettarlo.</p>
    </intervention>
    <intervention id="4-198" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, quando si pensa alla democrazia, si pensa ai diritti dell’uomo. L’importanza di una voce e di un voto a tutti i livelli di governo è comprensibile. Da anni non è così in Venezuela, un paese dominato dalla corruzione e attualmente guidato da Chávez. Sotto il suo governo, si sono registrati diversi casi di intimidazione di esponenti dell’opposizione, di membri dei partiti di opposizione brutalmente assassinati e di allontanamento a forza di difensori dei diritti umani e di membri delle ONG. Inoltre, il Venezuela attualmente utilizza le liste di proscrizione per impedire ad alcuni cittadini di ricoprire una carica pubblica, ma anche per privarli del diritto di votare liberamente per i loro rappresentanti preferiti. Ciò che noi, in qualità di organo democratico, dovremmo chiedere al Venezuela è che si conformi agli standard internazionali di democrazia, permettendo ai cittadini venezuelani di godere dei diritti fondamentali, della libertà di criticare liberamente e apertamente il potere e la possibilità di cambiare senza timori il governo con le elezioni.</p>
    </intervention>
    <intervention id="4-199" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, il presidente Chávez è stato quasi un beniamino della sinistra europea. Nella mia circoscrizione, è stato sostenuto dall’ex sindaco di Londra, Ken Livingstone. La sua immagine, piuttosto dubbia, ha così beneficiato di un’apparenza di spuria rispettabilità. Il presidente Chávez ha voluto una riduzione dei diritti e delle libertà del popolo venezuelano, ha minato la libertà politica, lo Stato di diritto, l’indipendenza dei tribunali, e la libertà dei media e delle organizzazioni dei lavoratori. Politici come l’onorevole Livingstone che sostengono personaggi del tipo del presidente Chávez insidiano la democrazia autentica e rivelano molto di sé stessi.</p>
    </intervention>
    <intervention id="4-200" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione . − Signor Presidente, la Commissione sta seguendo la situazione in Venezuela con molto interesse. Il paese si sta preparando alle elezioni regionali e locali che si terranno il 23 novembre.</p>
      <p sl="en">Vale la pena osservare che negli ultimi anni, il Venezuela ha visto svolgersi numerosi processi elettorali democratici. Alcuni sono stati monitorati dalle missioni di osservazione europee secondo cui, in linea generale, in certi casi venivano rispettati gli standard internazionali e la legislazione nazionale, mentre in altri ciò non avveniva, come nel caso dell’ultimo referendum, al quale non siamo nemmeno stati invitati.</p>
      <p sl="en">La Commissione è conscia dei timori espressi da alcuni di voi e anche da molti settori della società venezuelana riguardo alla costituzionalità delle “interdizioni”. Alcuni ritengono che esse mirino a ostacolare la piena partecipazione dell’opposizione alle elezioni di novembre.</p>
      <p sl="en">La Commissione ha preso atto delle spiegazioni fornite in diverse occasioni dalle autorità venezuelane sulla costituzionalità di tali “sanzioni amministrative” imposte dal controllore di Stato a una serie di funzionari pubblici.</p>
      <p sl="en">Sottolineiamo l’importanza di garantire i diritti di tutti i cittadini che desiderano partecipare alle elezioni, in ossequio alla costituzione e allo Stato di diritto. Speriamo che le prossime elezioni rafforzeranno la democrazia in Venezuela e che i risultati rispecchieranno le opinioni di tutta la società venezuelana.</p>
      <p sl="en">Incoraggiamo tutte le parti a partecipare al processo elettorale in uno spirito di tolleranza, di civismo e di rispetto per il pluralismo delle opinioni.</p>
      <p sl="en">La Commissione è altresì consapevole dell’espulsione degli esponenti di Human Rights Watch dal Venezuela. Abbiamo sentito le voci che hanno condannato tale decisione considerandola una misura che ha ripercussioni negative sul diritto alla libertà di espressione e un atto di intolleranza alla critica. In questo quadro, sottolineiamo l’importanza che l’Unione europea attribuisce alla libertà di espressione e di opinione. La libertà di espressione è uno dei diritti umani fondamentali, e costituisce la pietra miliare della democrazia e dello Stato di diritto.</p>
      <p sl="en">Voglio rassicurare il Parlamento che la Commissione continuerà a seguire da vicino gli sviluppi in Venezuela. L’impegno della Commissione per sostenere lo sviluppo della democrazia e la promozione dei diritti umani continuerà a riflettersi sulle nostre politiche di cooperazione e sulle nostre relazioni con il Venezuela.</p>
    </intervention>
    <intervention id="4-201" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione di questo pomeriggio.</p>
    </intervention>
  </section>
  <section id="creitem26" title="13.2. Repubblica democratica del Congo: scontri nelle zone orientali di frontiera">
    <intervention id="4-203" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sulla Repubblica democratica del Congo: scontri nelle zone orientali di frontiera .</p>
    </intervention>
    <intervention id="4-204" speaker_id="39713" name="Renate Weber" is_mep="True" mode="spoken">
      <p sl="en">autore . − Signor Presidente, il conflitto nella Repubblica democratica del Congo (RDC) è profondamente traumatico per la società congolese.</p>
      <p sl="en">Tra le altre atrocità, da molti anni lo stupro è usato come arma di guerra nei confronti di decine di migliaia di donne e ragazze. La nostra empatia non basta. Non vi è alcun dubbio che sia in corso un genocidio contro le donne in Congo; non possiamo più permetterci di far finta di non vedere questa orrenda situazione. Le parole non bastano per descrivere gli orrori che queste donne sono costrette a subire. Indubbiamente, gli scontri dei ribelli nelle province orientali porteranno a sempre maggiori violenze, comprese quelle sessuali.</p>
      <p sl="en">Quante donne e ragazze devono morire, devono essere vittime di stupri di gruppo, devono essere massacrate, schiavizzate, contagiate con l’HIV, respinte dalle proprie comunità, prima che decidiamo di impegnarci seriamente a livello internazionale e con un’ottica a lungo termine su queste tragedie? La violenza sessuale contro le ragazze e le donne non è tollerabile. L’impunità dei responsabili deve finire e si deve ripristinare lo Stato di diritto nelle province orientali della RDC.</p>
      <p sl="en">Noi tutti dobbiamo riconoscere che questa situazione richiede un approccio articolato. Occorre riportare la pace, ristabilire lo Stato di diritto e salvare la società dalla trappola della povertà nelle province orientali della Repubblica democratica del Congo. Ciò significa che anche lo sfruttamento delle risorse naturali congolesi deve basarsi sullo Stato di diritto.</p>
    </intervention>
    <intervention id="4-205" speaker_id="39023" name="Giovanna Corda" is_mep="True" mode="spoken">
      <p sl="fr">autore. − Signor Presidente, onorevoli colleghi, in primo luogo, vi prego di accettare le scuse del collega Hutchinson, che non ha potuto essere presente qui oggi.</p>
      <p sl="fr">5 400 000 persone: è questo il numero delle vittime del conflitto nella Repubblica democratica del Congo fin dal 1998. Ogni giorno muoiono 1 500 persone: si tratta di donne che non sopravvivono alle mutilazioni loro inflitte; di ribelli o soldati dell’esercito regolare congolese; di bambini soldato strappati ai loro genitori; di bambine la cui breve vita è stata un incubo.</p>
      <p sl="fr">La violenza delle mie parole non è nulla rispetto alle violenze che si consumano nella Repubblica democratica del Congo da troppo tempo, una violenza che è aumentata e si è diffusa nelle ultime settimane, nella più totale indifferenza della comunità internazionale. Le notizie che abbiamo raccolto, tuttavia, suonano come una condanna per i soldati delle varie fazioni ribelli sul campo, per le forze governative che, invece di proteggere la popolazione, la minacciano ma anche per le Nazioni Unite, incapaci di garantire protezione ai civili.</p>
      <p sl="fr">La risoluzione che stiamo discutendo mira pertanto ad allertare l’opinione pubblica internazionale su quello che sta succedendo e presenta una serie di richieste molto pratiche volte a garantire una rapida e duratura soluzione a questo conflitto.</p>
      <p sl="fr">Fra tali richieste, il gruppo socialista al Parlamento europeo pone particolare enfasi su numerosi punti: primo, il rafforzamento della missione delle Nazioni Unite con personale europeo in grado di comunicare con la popolazione; secondo, chiediamo alle più alte autorità politiche e militari del Congo di fare il possibile per garantire che i soldati dell’esercito congolese pongano fine alle loro atrocità una volta per tutte.</p>
    </intervention>
    <intervention id="4-206" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . – Signor Presidente, vorrei sottolineare alcuni degli aspetti già menzionati in relazione alla situazione nella Repubblica democratica del Congo.</p>
      <p sl="es">Il primo è ovvio. Il conflitto di cui stiamo parlando ha diverse cause. Stiamo parlando di un problema che riguarda l’accesso alle risorse. Stiamo parlando anche dell’impunità con cui vengono sfruttate queste risorse, l’impunità con cui certe persone “vagano” per la regione commettendo atrocità senza essere perseguite né dalle autorità locali, né dalle forze internazionali e, terzo, l’impunità derivante dalla costante presenza di armi internazionali che continuano ad affluire nella regione.</p>
      <p sl="es">Ritengo che questi tre elementi, e la loro combinazione, sono fondamentali perché sottolineano in primo luogo l’esigenza di un’analisi approfondita della presenza delle Nazioni Unite nella regione.</p>
      <p sl="es">Secondo: dobbiamo studiare con grande attenzione la questione della violenza perpetrata contro le donne, soprattutto quella sessuale. E’ una questione di cui abbiamo già discusso in quest’Aula. Dobbiamo cogliere questa opportunità per insistere ancora una volta che le Nazioni Unite e l’Unione europea esigano che lo stupro e, in particolare, il ricorso alla tortura e agli abusi sulle donne usati come armi di tipo sessuale siano considerati crimini di guerra. Lo chiediamo da tempo in tutte le sedi.</p>
      <p sl="es">Vi è anche un terzo aspetto che occorre porre in evidenza: il problema deriva da una delle maggiori fonti di ricchezza al mondo, ovvero i diamanti. L’applicazione costante e precisa di meccanismi di vigilanza come il processo di Kimberley è essenziale.</p>
      <p sl="es">Permettetemi di ricordarvi che, la prossima settimana, alle Nazioni Unite inizierà un dibattito sull’adozione di un trattato internazionale sull’esportazione delle armi. Ritengo che questa sia un’occasione d’oro per sottolineare quanto ciò sia assolutamente vitale in contesti come la Repubblica democratica del Congo.</p>
    </intervention>
    <intervention id="4-207" speaker_id="4508" name="Erik Meijer" is_mep="True" mode="spoken">
      <p sl="nl">autore . − Signor Presidente, è essenziale che gli abitanti del Congo trovino un modo per sopravvivere, anche se rimane impossibile creare un governo centrale. Dobbiamo urgentemente cercare di prevenire qualsiasi circostanza che li esponga alla violenza e allo sfruttamento, agli sfollamenti forzati o alle carestie.</p>
      <p sl="nl">Perché il Congo riunisce in sé tutto ciò che può andare male in Africa? Il Congo è nato come un progetto minerario coloniale nell’interno, la parte meno accessibile dell’Africa. Non esisteva nessun popolo congolese con interessi e prospettive comuni, soltanto una moltitudine di popoli in zone isolate.</p>
      <p sl="nl">Quando il Congo conquistò l’indipendenza quasi 50 anni fa, i politici allora in guerra tra di loro diventarono nomi familiari in tutto il mondo. Tshombe e Kalonji, strettamente collegati agli interessi minerari, puntavano alla secessione della loro regione sudorientale, dotata di notevoli risorse naturali, dal resto del paese. L’unico visionario che ebbe il coraggio di dare al paese intero un futuro serio, Patrice Lumumba, fu presto ridotto al silenzio.</p>
      <p sl="nl">Dopodiché il dittatore militare Mobutu governò il paese come un’azienda privata, completamente assoggettata ai suoi capricci, per lungo tempo. La speranza che la morte di Mobutu avrebbe finalmente segnato l’inizio del progresso per il Congo è stata infranta.</p>
      <p sl="nl">Il secondo presidente dopo Mobutu, Kabila, non è riuscito a ispirare o a controllare gran parte del paese. Le attuali opzioni del Congo sono determinate da elezioni fallite, i cui risultati sono stati controversi fin dall’inizio e non sono stati certo universalmente accettati, dalle migrazioni di massa dai paesi orientali confinanti, dai signori regionali con interessi minerari e dagli eserciti ribelli. Resta da vedere se è ancora possibile giungere a una soluzione unitaria per un Congo unito.</p>
    </intervention>
    <intervention id="4-208" speaker_id="39022" name="Ewa Tomaszewska" is_mep="True" mode="spoken">
      <p sl="pl">autore . Signor Presidente, alcuni religiosi polacchi si trovano al momento in Congo, assieme a quelli di altri paesi. Nelle loro missioni, lavorano per proteggere la popolazione civile, soprattutto donne e bambini, dalle violenze. Anche l’esercito polacco è stato coinvolto nelle missioni di pace. Pertanto mi sento personalmente toccato dai drammatici eventi nel paese.</p>
      <p sl="pl">E’ stata espressa particolare preoccupazione per la situazione nel Nord Kivu e per il mantenimento della pace nella regione dell’Ituri. Da anni, orrendi massacri, lo stupro di donne e ragazze, l’arruolamento di bambini nell’esercito sono fatti all’ordine del giorno in questo paese. Chiediamo ai governi della Repubblica democratica del Congo e del Ruanda di impegnarsi in un dialogo costruttivo che permetterà al Congo di risollevarsi da questo disastro umanitario.</p>
      <p sl="pl">Vorrei evidenziare un punto molto importante. Il vero motivo per cui questo conflitto è giunto a una situazione di stallo è stato il rifiuto opposto dai lavoratori sudafricani di scaricare le armi cinesi. Invitiamo i governi della regione dei Grandi laghi ad avviare un dialogo per porre fine alle violenze in Congo. Mi appello alla Commissione europea affinché intensifichi l’assistenza medica alla popolazione civile del Congo. In particolare, servono aiuti per le donne e le bambine che hanno contratto infezioni in seguito agli stupri.</p>
    </intervention>
    <intervention id="4-209" speaker_id="2229" name="Bernd Posselt" is_mep="True" mode="spoken">
      <p sl="de">a nome del relatore . – Signor Presidente, la Repubblica democratica del Congo (RDC) attualmente si trova nella stessa situazione in cui si trovava l’Europa dopo la guerra dei trent’anni, un’epoca in cui lo Stato di diritto era scomparso. Ma il Congo sta soffrendo molto di più. Bande di uomini in uniforme girano per il paese, alcuni si definiscono appartenenti all’“esercito regolare”, altri all’“esercito privato”. In realtà sono tutte bande di criminali che depredano il paese e assassinano, stuprano e derubano la popolazione civile. La pace non tornerà in Congo finché non si ripristinerà almeno una parvenza di Stato di diritto a livello regionale e nazionale.</p>
      <p sl="de">Per questo motivo, il nostro compito nell’Unione europea è in primo luogo quello di fornire aiuti umanitari, ma anche di garantire al paese un livello minimo di sicurezza nazionale. Siamo ben lontani da questo livello e anche l’intervento in Congo, su cui dobbiamo fare autocritica, chiaramente non ha avuto il successo sperato.</p>
      <p sl="de">Dobbiamo dunque iniziare subito e pianificare come riportare la stabilità in questo paese nel cuore dell’Africa con ogni mezzo, pacifico e, se necessario, militare a nostra disposizione, o perfino usando truppe per il mantenimento della pace. Non siamo ancora arrivati a questo punto, ma dobbiamo discuterne. Quando si guarda il Congo, e io ho avuto numerose occasioni di sorvolare il paese, si capisce che tocca tutte le zone dell’Africa, come nessun altro paese del continente.</p>
      <p sl="de">Non possiamo avere un continente africano stabile senza un Congo stabile, pertanto abbiamo obblighi pressanti in questo senso.</p>
    </intervention>
    <intervention id="4-210" speaker_id="28424" name="Tunne Kelam" is_mep="True" mode="spoken">
      <p sl="en">a nome del gruppo PPE-DE . – Signor Presidente, in effetti siamo molto preoccupati per la recrudescenza delle violenze nelle province orientali del Congo. Chiediamo perciò a tutti i partecipanti di riavviare subito il processo di pace per cui si erano impegnati a gennaio.</p>
      <p sl="en">Vorrei sottolineare tre punti. Primo: il governo congolese deve assumersi una responsabilità speciale per mettere fine alle diffuse violenze sessuali contro donne e ragazze usate come armi in questa guerra interna. Secondo: i governi del Congo e del Ruanda devono essere oggetto di pressioni internazionali che li convincano a riaprire un dialogo costruttivo. Terzo: chiediamo ai governi dell’Unione europea di fornire una speciale assistenza alla popolazione del Congo orientale.</p>
    </intervention>
    <intervention id="4-211" speaker_id="37200" name="Katrin Saks" is_mep="True" mode="spoken">
      <p sl="et">a nome del gruppo PSE . – Onorevoli colleghi, oggi stiamo discutendo di una regione molto complessa, e mi pare che lo stiamo facendo soprattutto per sottolineare quanto sia grave la situazione, e non perché abbiamo una chiara idea di come risolverla. Vorrei formulare, tuttavia, alcuni commenti, anche se ripeterò ciò che hanno detto i precedenti oratori, tra cui l’onorevole Kelam.</p>
      <p sl="et">La cosa più importante è sostenere il governo della Repubblica democratica del Congo affinché trovi una soluzione a questa crisi. La violenza non fa altro che generare altra violenza, e non vorrei dire che la vita degli uomini è in qualche modo meno importante o che la violenza contro gli uomini è consentita, ma la situazione delle donne e delle bambine in Congo è veramente grave e richiede particolare attenzione. Faccio appello alla comunità internazionale e al Consiglio di sicurezza dell’ONU affinché incrementino gli aiuti, al Consiglio e alla Commissione affinché forniscano assistenza medica, soprattutto per il gruppo maggiormente a rischio, e infine agli Stati membri la cui assistenza specifica è molto rilevante.</p>
    </intervention>
    <intervention id="4-212" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signor Presidente, la regione orientale della Repubblica democratica del Congo negli ultimi anni ha assistito a massacri e a ogni genere di crimini di enorme crudeltà e sadismo soprattutto contro civili innocenti, tra cui molte donne e bambini.</p>
      <p sl="en">L’Unione africana, l’UE e le Nazioni Unite si sono dimostrate vergognosamente incapaci di compiere uno sforzo deciso per ristabilire la pace nella regione. Ciò è dovuto soprattutto alla mancata erogazione delle risorse necessarie per proteggere con efficacia la popolazione locale, per fornire aiuti speciali di importanza vitale e contribuire veramente al raggiungimento di una soluzione politica definitiva per i conflitti che tormentano la regione. Speriamo che questa risoluzione contribuisca a reperire aiuti per la pace in Congo con l’obiettivo ultimo di scoraggiare tutti quei governi che continuano ad armare le fazioni congolesi in lotta tra loro.</p>
    </intervention>
    <intervention id="4-213" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">a nome del gruppo UEN. – Signor Presidente, l’accordo di pace raggiunto a Goma il 28 gennaio 2008 non ha risolto i problemi, né ha portato la pace nei territori orientali della Repubblica democratica del Congo. Gli stupri di donne e persino bambine sono proseguiti, così come i saccheggi e la coscrizione forzata di civili e bambini nelle forze armate. Tutte le parti del conflitto hanno commesso atrocità. Potrei citare i gruppi ribelli, i combattenti delle Forze democratiche di liberazione del Ruanda e l’esercito congolese. Gli scontri sono ripresi, dimostrando che la guerra scoppiata più di quattro anni fa continua e sta intensificandosi. Recentemente sono emerse informazioni preoccupanti dal Nord Kivu che riguardano centinaia di cadaveri gettati nei fiumi e di circa centomila sfollati.</p>
      <p sl="pl">La guerra non miete solo vittime, ma produce anche devastazioni, altra fame e demoralizzazione diffusa. Le autorità e l’esercito congolesi non saranno in grado di risolvere da soli i problemi della regione. Servono aiuti internazionali, ivi compresi quelli dell’Unione europea. Urgono aiuti materiali sotto forma di generi alimentari e assistenza medica. Il gruppo Unione per l’Europa delle Nazioni appoggia pienamente la risoluzione oggi all’esame. Il benessere di ogni individuo e il diritto alla vita e alla pace devono trionfare.</p>
    </intervention>
    <intervention id="4-214" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, le atrocità commesse in Congo sono inimmaginabili per noi , che viviamo in società pacifiche e civilizzate. In che modo possiamo offrire un aiuto pratico ai congolesi? Un intervento militare diretto e aiuti umanitari devono assolutamente provenire da uno sforzo internazionale sotto l’egida delle Nazioni Unite, ma noi continuiamo a vedere che ai leader di questo tipo di Stati falliti si consente di saccheggiare i loro paesi e di godersi le loro ricchezze in Occidente. I paesi stabili e pacifici del mondo devono unirsi per impedire che si possano sottrarre impunemente enormi ricchezze depositandole presso le banche occidentali.</p>
      <p sl="en">Bisogna concludere accordi internazionali che garantiscano che i leader di questi Stati non possano vivere con i frutti dei loro misfatti. Questo sarebbe almeno un piccolo tassello di una soluzione ad ampio raggio che potrebbe contribuire a migliorare la stabilità in paesi come il Congo.</p>
    </intervention>
    <intervention id="4-215" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, i nuovi scontri nella parte orientale del Congo calpestano i diritti umani e soffocano la democrazia. Nonostante la firma dell’accordo di pace di Goma nel gennaio di quest’anno, prosegue la violazione dei più fondamentali diritti umani: si stuprano donne di tutte le età, si commettono massacri e si arruolano bambini soldato. Non è possibile ignorare una tale fragilità. Dobbiamo sfruttare la nostra posizione, ovvero quella di una delle voci più forti della comunità internazionale, per chiedere il ripristino di pace, cooperazione e stabilità nella regione.</p>
      <p sl="en">Possiamo inoltre levare la nostra voce per condannare le recenti dichiarazioni di Laurent Nkunda, che ha chiesto di rovesciare il governo del Congo legittimamente eletto. Da solo l’esercito congolese non dispone delle risorse umane, tecniche o finanziarie per svolgere i propri compiti nel Congo orientale. Ma una dichiarazione mondiale, come la firma del Child Soldier Accountability Act questo mese in America, ricorda a tutti noi che è possibile aiutare questi paesi e queste autorità ad assicurare alla giustizia i responsabili delle violazioni dei diritti umani.</p>
    </intervention>
    <intervention id="4-216" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione . − Signor Presidente, la Commissione condivide i timori per il deteriorarsi della situazione nell’area orientale della Repubblica democratica del Congo, che sta provocando ulteriori disagi a una popolazione già seriamente colpita. E’ preoccupata soprattutto per le diffuse violazioni dei diritti umani nella regione, comprese le violenze contro le donne e la continua mobilitazione dei bambini soldato nel conflitto.</p>
      <p sl="en">La Commissione ribadisce la sua convinzione che l’attuale crisi che coinvolge Kinshasa e i gruppi di ribelli congolesi non abbia nessuna soluzione militare. Invitiamo pertanto tutte le parti di questo conflitto a riprendere rapidamente il dialogo e a promuovere compromessi politici coraggiosi, tenendo in considerazione gli impegni concordati nel gennaio 2008, i cosiddetti Actes d’engagement de Goma .</p>
      <p sl="en">In questo contesto, è estremamente importante ripristinare livelli accettabili di fiducia tra le tutte le parti congolesi direttamente coinvolte. Come passo preliminare, tutte le parti, senza eccezione alcuna, devono rispettare da subito un efficace cessate il fuoco al fine di attuare il piano di disimpegno militare previsto dalle Nazioni Unite.</p>
      <p sl="en">Inoltre, occorre tenere presente che tra le cause profonde del conflitto vi sono anche i gravissimi problemi provocati dai gruppi armati stranieri nel territorio della Repubblica democratica del Congo, soprattutto l’FDLR ruandese, una questione rispetto alla quale la maggior parte degli impegni per la RDC presi nel comunicato di Nairobi devono ancora essere attuati.</p>
      <p sl="en">Date le diverse sfide che ancora ci attendono nella Repubblica democratica del Congo, la Commissione chiede a gran voce di rinnovare il mandato della missione di pace dell’ONU e, laddove possibile, di rafforzarlo per garantire alla popolazione un’efficace protezione e maggior sostegno all’esercito congolese nell’affrontare i gruppi armati stranieri.</p>
      <p sl="en">Oltre agli irriducibili sforzi del gruppo di facilitatori dell’UE, è importante garantire una più ampia partecipazione della diplomazia africana (ivi compresa l’Unione Africana) nella risoluzione del conflitto nella RDC orientale, soprattutto in zone in cui una soluzione sostenibile potrebbe essere grandemente agevolata dalla stretta cooperazione tra i paesi confinanti, in particolare la Repubblica democratica del Congo e il Ruanda.</p>
      <p sl="en">Per quanto riguarda i nostri aiuti alla popolazione nelle zone teatro degli scontri, la Commissione continuerà a fornire supporto per mezzo della nostra cooperazione umanitaria e per lo sviluppo.</p>
      <p sl="en">In particolare, per quanto riguarda i servizi sanitari, una questione sollevata in tutte le risoluzioni, è importante sottolineare che la Commissione è attiva dal 1994 nel settore sanitario del paese , oggi uno degli ambiti centrali della nostra cooperazione.</p>
      <p sl="en">Oltre agli aiuti umanitari, attualmente stiamo fornendo sostegno strategico e finanziario alle autorità congolesi al fine di migliorare la qualità dei servizi medici e la preparazione del personale sanitario.</p>
    </intervention>
    <intervention id="4-217" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione di questo pomeriggio.</p>
    </intervention>
  </section>
  <section id="creitem27" title="13.3. Birmania">
    <intervention id="4-219" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulle sei proposte di risoluzione sulla Birmania .</p>
    </intervention>
    <intervention id="4-220" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">autore. − Signor Presidente, la giunta militare non è riuscita a mantenere le promesse fatte alla comunità internazionale dopo la cosiddetta “rivoluzione zafferano”. Non è neanche riuscita a migliorare la situazione della sua società, che si sta ribellando e sta rivendicando i propri diritti legittimi. La democrazia e lo sviluppo non saranno calpestati dalla brutale repressione delle vaste proteste del settembre di quest’anno o dagli arresti di massa.</p>
      <p sl="pl">La Birmania deve procedere verso il rispetto dei principi democratici, e garantire la libertà di espressione, la libertà di associazione e di riunione, un sistema multipartitico e il rilascio dei prigionieri politici. Deve inoltre creare una magistratura indipendente e scoraggiare la pulizia etnica. La Birmania ha bisogno di aiuto. E’ perciò necessario un maggior coinvolgimento delle Nazioni Unite, del suo Segretario generale, della Commissione internazionale della Croce Rossa, della Commissione europea e dei governi dei paesi che possono esercitare la propria influenza sulle autorità birmane. A nome del gruppo dell’Unione per l’Europa delle Nazioni, per conto del quale ho preso la parola, e a nome degli autori, desidero esprimere il nostro appoggio a questa risoluzione, invitando i colleghi a fare altrettanto.</p>
    </intervention>
    <intervention id="4-221" speaker_id="23881" name="Marios Matsakis" is_mep="True" mode="spoken">
      <p sl="en">autore . − Signor Presidente, questa è la sesta risoluzione del Parlamento europeo sulla Birmania degli ultimi due anni, ma la mostruosa giunta militare del paese sembra non curarsi assolutamente di ciò che l’UE pensa o dice. Nel frattempo, i cittadini comuni della Birmania continuano a soffrire per l’oppressione, la persecuzione e la povertà, tutti flagelli derivanti dalla posizione brutale, anacronistica e vergognosa assunta dallo scriteriato regime militare che controlla il paese. I dittatori, ovviamente, continuano ad arricchirsi e a condurre una vita sfarzosa a spese delle sofferenze dei loro cittadini.</p>
      <p sl="en">Sembra che le risoluzioni abbiano uno scarso effetto su questi criminali militari e, a mio parere, il motivo più importante di questa situazione è che paesi come Cina, India e Russia continuano a sostenere la Birmania a livello economico e politico. Mi sembra che ora la nostra attenzione debba rivolgersi non alla Birmania, ma a questi altri tre paesi. Occorre chiarire loro che devono smetterla di aiutare gli spietati e scriteriati generali birmani per evitare che le loro relazioni con l’UE ne siano gravemente e irreversibilmente compromesse.</p>
    </intervention>
    <intervention id="4-222" speaker_id="28392" name="Józef Pinior" is_mep="True" mode="spoken">
      <p sl="it">autore. − (PL Signor Presidente, la Birmania è diventata un costante oggetto di discussione in questa Assemblea. Torniamo a parlare della situazione in quel paese ad ogni sessione del Parlamento europeo di Strasburgo.</p>
      <p sl="it">Il prossimo vertice ASEM costituisce un’occasione per l’Unione europea, rappresentata dalla presidenza francese, per discutere di alcune questioni fondamentali con le autorità birmane. La prima è la liberazione dei prigionieri politici. Secondo Amnesty International, attualmente si contano circa 2 100 prigionieri politici in Birmania. La seconda è la fine delle torture sui detenuti: nel paese, il rischio di essere vittima di torture è costante. Terza: l’esercito birmano deve comportarsi con professionalità, deve rispettare i diritti umani nelle sue azioni militari contro le minoranze etniche, in questo momento soprattutto contro il popolo Karen. L’Unione europea non può tollerare violenze e crimini contro l’umanità.</p>
      <p sl="it">Infine, la politica dell’Unione europea deve produrre effetti tangibili. Dobbiamo stabilire se le sanzioni hanno maggiori ripercussioni sui leader birmani o sulla loro gente. La nostra politica deve essere saggia. L’Unione europea deve riconsiderare la sua politica di sanzioni nei confronti della Birmania. Da un lato, pertanto, dobbiamo insistere sul rispetto dei diritti umani e delle libertà democratiche, dall’altro, la comunità internazionale deve adottare una politica efficace verso la Birmania.</p>
    </intervention>
    <intervention id="4-223" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . – Signor Presidente, il vertice Asia-Europa (ASEM) di domani a Pechino costituisce una splendida opportunità per i capi di Stato o di governo dell’Unione europea di sollevare ancora una volta la questione della preoccupante situazione dei diritti umani in Birmania.</p>
      <p sl="es">Come già richiesto in una lettera di Amnesty International, il presidente in carica del Consiglio Sarkozy, in qualità di presidente congiunto dell’ASEM, dovrebbe esprimere le grandissime preoccupazioni dell’Europa per gli oltre 2 100 prigionieri politici e chiederne altresì l’immediato rilascio.</p>
      <p sl="es">Un’altra fonte di preoccupazione è l’attuale offensiva militare ai danni del popolo Karen nell’est del paese, teatro della più vasta operazione militare dell’ultimo decennio. L’obiettivo immediato di questa operazione è la popolazione civile: essa ha prodotto lo sfollamento interno di 150 000 persone. Nel giugno 2006, Amnesty International ha dimostrato che questo genere di pratiche di fatto costituisce un crimine contro l’umanità.</p>
      <p sl="es">Inoltre, come richiesto, tra le altre, da Burma Campaign Spain e da Burma Campaign International, i problemi politici di fondo saranno discussi per la prima volta nel corso della prevista visita di dicembre del Segretario generale delle Nazioni Unite. Il Segretario generale ha già fatto visita al paese recentemente, in due occasioni, a seguito del ciclone “Nargis” all’inizio di quest’anno.</p>
      <p sl="es">Mai prima d’ora europei e asiatici sono mai stati così concordi nel voler unire le forze ed esercitare pressioni sul regime affinché rilasci tutti i detenuti politici. Ecco perché la riunione che inizierà domani è di vitale importanza .</p>
      <p sl="es">E’ esecrabile che le Nazioni Unite abbiano ignorato così a lungo le menzogne del regime, e talvolta via abbiano perfino creduto, come dimostra il fatto che ben 37 visite dell’inviato delle Nazioni Unite nel paese non abbiano fatto registrare progressi significativi.</p>
      <p sl="es">E’ per questo motivo che devo unire la mia voce a quella di coloro che chiedono ai capi di Stato o di governo europei – tra cui ovviamente il primo ministro spagnolo Zapatero – e alle Nazioni Unite di dimostrare di essere veramente favorevoli a un cambiamento in Birmania. E’ pertanto essenziale che essi chiedano l’immediata scarcerazione dei detenuti.</p>
      <p sl="es">L’opportunità che possiamo cogliere da domani non deve perciò andare sprecata e i capi di Stato o di governo devono dare risposte all’altezza delle aspettative.</p>
      <p sl="es">Confido che i capi di Stato o di governo, soprattutto il presidente Sarkozy, siano in grado di cogliere l’occasione, che saranno consapevoli della gravità della situazione e che agiranno di conseguenza. Se l’Unione europea vuole veramente essere un attore politico credibile, con una politica estera fondata sulla tutela e sulla promozione dei diritti umani, e non vuole invece apparire, come spesso accade, semplicemente al servizio degli interessi economici di grandi compagnie come Total e Chevron, questo è il momento di dimostrarlo. E’ in situazioni come queste che possiamo conquistare credibilità.</p>
      <p sl="es">Molte vite dipendono dalle nostre azioni.</p>
    </intervention>
    <intervention id="4-224" speaker_id="38724" name="Colm Burke" is_mep="True" mode="spoken">
      <p sl="en">autore . − Signor Presidente, domani è il 13° anniversario dell’ingiusta incarcerazione di Aung San Suu Kyi, la prigioniera politica più rispettata della Birmania. Questa puntuale risoluzione del Parlamento condanna la sua detenzione, che perdura tuttora, e insiste per il suo immediato rilascio.</p>
      <p sl="en">La condanna a cinque anni di arresti domiciliari di Aung San Suu Kyi è stata prolungata a maggio di un altro anno. L’articolo 10 B della legge sulla protezione dello Stato birmano del 1975 prevede che chiunque sia considerato una minaccia per la sovranità e la sicurezza dello Stato e per la pace del popolo possa essere detenuto per un massimo di cinque anni. Questa prolungata detenzione di conseguenza è illegale. Suu Kyi ha passato oltre 13 anni degli ultimi 19 confinata nella sua casa di Rangoon.</p>
      <p sl="en">Deploro altresì il fatto che, dopo la “rivoluzione zafferano” del settembre 2007, il numero di prigionieri politici in Birmania sia passato da 1 300 a oltre 2 100. La giunta militare chiaramente non ha mantenuto le promesse fatte alla comunità internazionale a questo proposito.</p>
      <p sl="en">Mentre il rilascio del giornalista veterano e segretario della Lega nazionale per la democrazia (NLD) U Win Tin e di sei altri esponenti il mese scorso è stato un passo nella direzione giusta, occorrono ulteriori azioni per liberare i dissidenti politici birmani.</p>
      <p sl="en">Chiedo al Segretario generale delle Nazioni Unite di insistere per una seconda visita in Birmania a dicembre, a prescindere dalla situazione, per rivolgere un urgente appello personale per il rilascio di tutti i detenuti politici e per la piena inclusione della Lega nazionale per la democrazia nei preparativi alle elezioni del 2010.</p>
      <p sl="en">Infine, chiedo ai leader del vertice ASEM che inizierà domani in Cina in corrispondenza del 13° anniversario dell’arresto di Suu Kyi di prendere atto delle proprie responsabilità per la continua oppressione in atto in uno dei paesi confinanti e di conseguenza di adottare misure decisive di condanna della giunta militare birmana per la continua repressione dei dissidenti politici.</p>
    </intervention>
    <intervention id="4-225" speaker_id="2304" name="Esko Seppänen" is_mep="True" mode="spoken">
      <p sl="fi">autore . − Signor Presidente, signor Commissario, la Birmania non ha alcun rispetto per i diritti umani né per le libertà civili. Come è stato detto da molti, non è la prima volta che adottiamo una posizione sulla mancanza di libertà di espressione, sulla soppressione dell’informazione, sul divieto della libertà di assemblea, una violazione dei principi cardine dello Stato di diritto, e sul divieto dell’opposizione.</p>
      <p sl="fi">Il peggior nemico della nazione birmana è la sua stessa leadership, che, con il sostegno dell’esercito, con la forza delle armi e della violenza, assoggetta il suo stesso popolo al controllo del suo monopolio statale. Nelle carceri della giunta sono rinchiusi più prigionieri politici che mai. La giunta lavora inoltre contro la propria gente, impedendo che gli aiuti internazionali raggiungano le zone teatro di catastrofi naturali. La comunità internazionale è impotente, non può far altro che stare a guardare mentre i cittadini birmani muoiono perché i loro leader, al di là della repressione non fanno nulla.</p>
      <p sl="fi">La dichiarazione si fa appello al vertice ASEM, affinché gli altri paesi della regione esercitino pressioni sulla giunta in modo che prenda provvedimenti per la liberazione dei prigionieri politici. Siamo un po’ ipocriti a insistere su questo punto, ovviamente, perché sappiamo che la Birmania non è l’unico paese della regione a calpestare i diritti umani. Il nostro gruppo appoggia la risoluzione comune.</p>
    </intervention>
    <intervention id="4-226" speaker_id="28280" name="Filip Kaczmarek" is_mep="True" mode="spoken">
      <p sl="pl">a nome del gruppo PPE-DE. – Signor Presidente, signor Commissario, un anno dopo la brutale repressione delle proteste dei monaci buddisti, la comunità internazionale resta divisa sulla questione delle possibili azioni da intraprendere nei confronti di uno dei regimi più repressivi della terra. Gli Stati Uniti e l’Europa stanno imponendo sanzioni più severe e stanno proclamando ad alta voce il loro sdegno per le violazioni dei diritti umani, come infatti stiamo facendo noi oggi in quest’Aula. D’altro canto, i vicini della Birmania nella regione, ovvero i paesi ASEAN, assieme a Cina, India e Russia, si astengono dal criticare apertamente il regime con il pretesto di non voler interferire negli affari interni di quel paese. E’ per questo motivo che appoggiamo ciò che ha detto poco fa l’onorevole Matsakis. La Commissione europea deve essere più coraggiosa e sollevare apertamente la questione nelle sue discussioni con Cina, Russia e con i paesi ASEAN.</p>
      <p sl="pl">Un’ulteriore difficoltà deriva dall’azione delle Nazioni Unite, che si è dimostrata assolutamente inefficace. Prima dell’ultima Assemblea generale, si prevedeva una svolta sulla Birmania, invano. La Commissione europea e gli Stati membri devono intraprendere un’azione convinta per intensificare le azioni a livello internazionale in tal senso.</p>
    </intervention>
    <intervention id="4-227" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE. – Signor Presidente, sono trascorsi meno di quattro mesi dall’ultima risoluzione del Parlamento europeo sulla drammatica situazione birmana. Il regime militare al potere non ha mantenuto nessuna delle promesse fatte alla comunità internazionale in seguito alla rivolta dell’anno scorso. Se la situazione in Birmania non migliorerà, vi è il rischio che il Segretario generale delle Nazioni Unite annulli la sua visita di dicembre. Il numero dei detenuti politici è arrivato a duemila. Essi sono ancora tenuti in condizioni disumane e privati di cure mediche. Aung San Suu Kyi, insignita sia del premio Nobel che del premio Sacharov, è in stato di arresto da 17 anni. Il regime birmano limita ancora i diritti umani e le libertà fondamentali, ivi compreso l’accesso alle fonti di informazione indipendenti. La minoranza Karen viene perseguitata dalle autorità e cerca rifugio in Thailandia, dove attualmente vive ridotta in povertà. Lo stesso dicasi per le vittime dell’uragano. Il regime non ha consentito l’arrivo di aiuti umanitari, mettendo così a repentaglio la vita dei propri cittadini che rischiano di morire di fame.</p>
      <p sl="pl">Dobbiamo chiedere alle autorità birmane di abolire tutte le restrizioni alle forniture di aiuti umanitari, e di ripristinare le libertà fondamentali nel paese. Occorre compiere ogni sforzo affinché la visita del Segretario generale delle Nazioni Unite in Birmania non sia cancellata, e che la Lega nazionale per la democrazia partecipi ai preparativi per le elezioni del 2010. La Cina e l’India devono esercitare pressioni politiche ed economiche sul regime birmano rifiutandosi di fornire aiuti al suo esercito . La comunità internazionale deve imporre sanzioni economiche e congelare altresì i beni dei membri del governo e delle persone legate ad essi.</p>
    </intervention>
    <intervention id="4-228" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM . – Signor Presidente, la Birmania è un paese sommerso dalla corruzione. Con 2 000 prigionieri politici in carcere, l’accesso a mezzi di informazione liberi vietato dalle autorità e le diffuse condizioni di schiavitù nell’industria, la gente di quel paese ha un enorme bisogno di aiuto.</p>
      <p sl="en">Tuttavia, nonostante oltre 37 visite degli inviati delle Nazioni Unite negli ultimi 20 anni e dopo sei risoluzioni di questa Assemblea, la giunta militare non ha avviato alcuna riforma. Sono d’accordo con l’onorevole Matsakis sul fatto che non si deve puntare il dito unicamente verso la Birmania: occorre puntarlo anche contro i suoi sostenitori e soprattutto verso la Cina, il suo alleato economico e militare più potente. Tuttavia un sorridente Sarkozy rappresentava il Consiglio europeo ai giochi olimpici di quest’estate. Ha fatto egli pressioni sugli alti funzionari cinesi che gli stavano accanto sui temi della Birmania, del Sudan, del Tibet e degli stessi perseguitati cinesi?</p>
      <p sl="en">Desidero, in particolare, menzionare il cattivo uso degli aiuti che giungono in Birmania, perché noi stiamo ancora cercando di fornirli alla gente comune di quel paese, mentre gli aiuti finiscono spesso ai raccomandati del governo birmano che li rivendono poi a caro prezzo.</p>
    </intervention>
    <intervention id="4-229" speaker_id="4447" name="Paulo Casaca" is_mep="True" mode="spoken">
      <p sl="pt">Signor Presidente, signor Commissario, domani è il 13° anniversario dell’ingiusta incarcerazione della leader birmana Aung San Suu Kyi. Questo è quindi un momento opportuno per l’Unione europea e per il Presidente in carica del Consiglio, che si trova a Pechino, alla riunione Asia-Europa, per dichiarare formalmente che la situazione in Birmania è inaccettabile, per esercitare le pressioni necessarie, soprattutto sulla Cina, come è già stato suggerito da diversi deputati, per seguire l’esempio dato soprattutto dagli USA nel 2003, e per rifiutarsi di continuare a importare abbigliamento prodotto da lavoratori in condizioni di schiavitù. Bisogna inoltre imporre sanzioni inequivocabili e coerenti. Se tutto questo fosse possibile, penso che finalmente inizieremmo a vedere dei cambiamenti nella situazione birmana.</p>
    </intervention>
    <intervention id="4-230" speaker_id="2081" name="Peter Skinner" is_mep="True" mode="spoken">
      <p sl="en">Signor Presidente, desidero ringraziare il Commissario per l’attenzione che ci dedica. Assieme a colleghi come l’onorevole Kinnock, da tempo guardo con speranza al giorno in cui questo Parlamento non dovrà più esaminare risoluzioni sui diritti umani in Birmania e altrove, tuttavia siamo continuamente costretti a tornare sull’argomento.</p>
      <p sl="en">Posso soltanto dirmi d’accordo con i colleghi di questa Assemblea sul fatto che, quando guardiamo ai ripetuti tentativi di ottenere cambiamenti in Birmania, non vediamo nient’altro che fallimenti. Dobbiamo smascherare quei paesi che con il commercio aiutano e proteggono quel regime corrotto. Abbiamo nominato alcuni di quei paesi e dobbiamo fare di più a livello europeo per assicurarci che la nostra denuncia porti a un vero cambiamento. In Birmania devono subentrare cambiamenti che portino alla libertà di assemblea e di associazione, al rilascio dei prigionieri politici e a una completa transizione verso una democrazia pluripartitica. Abbiamo assistito alla fine delle giunte militari in Europa: ora è il mondo che deve assistere alla fine della giunta birmana.</p>
    </intervention>
    <intervention id="4-231" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signor Presidente, se un solo individuo si oppone alle autorità, la sua voce sarà appena percepibile. Se tutti i deputati di questo Parlamento levano la loro voce, alla quale si unirà quella di altri paesi, i cittadini degli Stati vittime della repressione comprenderanno che vale la pena dire la verità e tener testa a siffatti regimi, Comprenderanno che i loro sforzi alla fine daranno frutti e ciò solleverà loro il morale. Nondimeno, qui si tratta di mettere in campo provvedimenti concreti, non bastano semplici parole per dimostrare alla giunta che non vale la pena continuare ad oltranza con l’oppressione che finisce col ripercuotersi sulla nazione e sulle autorità stesse. Occorre avviare due azioni ben determinate e condurle fino in fondo. Sono convinto che la verità alla fine trionferà e che se sempre più persone proclameranno la verità in Birmania, questo darà loro forza.</p>
    </intervention>
    <intervention id="4-232" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, all’inizio di quest’anno abbiamo assistito al fallimento del governo birmano nel gestire le conseguenze di un disastro naturale nel paese. Considerata la quantità di denaro spesa per il mantenimento dei militari e per consentire loro il controllo sulla vita del paese, ci saremmo aspettati che queste milizie fossero quanto meno in grado di sopperire ai bisogni della gente nel corso di una crisi umanitaria. Così non è stato perché i militari non hanno alcun obiettivo reale, se non quello di perpetuare la propria esistenza e il totale controllo del potere.</p>
      <p sl="en">Ritornando alle mie precedenti osservazioni sul Congo, mi chiedo quanti esponenti della giunta militare abbiamo conti aperti presso banche occidentali e si rechino a Londra, Parigi e Roma per fare shopping. Un modo immediato per dimostrare il nostro sostegno al popolo birmano sarebbe che i paesi democratici impedissero loro l’ingresso finché in Birmania non saranno rispettati i diritti umani e la democrazia.</p>
    </intervention>
    <intervention id="4-233" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Sto seguendo con molta attenzione questa discussione e vorrei richiamare la vostra attenzione su due idee. Penso che l’onorevole Matsakis abbia sottolineato a ragione che il nocciolo della situazione in Birmania è da ricercarsi sia a Mosca, che a Pechino e a Nuova Delhi. Occorre intensificare le pressioni non soltanto nei confronti della Birmania, ma anche verso tali altri paesi. Secondo: l’osservazione espressa dall’onorevole Pinior è importantissima e io concordo pienamente con lui in merito all’esigenza di analizzare gli effetti delle pressioni e delle sanzioni nei confronti della Birmania tanto sulla giunta che sulla gente normale. Vorrei invitare la Commissione europea ad analizzare in particolar modo le diverse ripercussioni negative che tali azioni avranno sulla giunta e sulla gente. Mi sembra che la Birmania vada incoraggiato ad aprirsi al resto del mondo in tutti i modi possibili: solo allora il paese sarà in grado di intraprendere un cammino democratico.</p>
    </intervention>
    <intervention id="4-234" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, avviandoci al termine della discussione di questa tornata sui diritti umani qui a Strasburgo, vale la pena notare che tutto torna come prima: sono infatti ancora presenti solo alcuni colleghi molto fedeli e determinati , assieme ai rappresentanti della Commissione - e siamo grati che la Commissione invii sempre i propri rappresentanti a queste discussioni - e, naturalmente, si osserva l’assenza dei rappresentanti del Consiglio. Meno male che il tetto non ci è ancora crollato sulla testa. Speriamo non succeda mai!</p>
    </intervention>
    <intervention id="4-235" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione . − Signor Presidente, vorrei cominciare ricordando che la risposta della Commissione al ciclone del maggio scorso è stata rapida e tangibile: abbiamo inviato aiuti umanitari e alimentari e abbiamo elaborato il meccanismo della protezione civile in collaborazione con gli Stati membri dell’UE.</p>
      <p sl="en">Siamo soddisfatti del ruolo attivo dell’ASEAN nel coordinare gli sforzi internazionali. La Commissione ha finanziato la maggior parte della valutazione dei bisogni intrapresa congiuntamente dall’ASEAN, dalle Nazioni Unite e dal governo. L’emergenza umanitaria non è finita, ma ora ci occuperemo anche dei problemi della ripresa. Ancora più importante, durante questo periodo, è stata l’enorme solidarietà tra i cittadini, le ONG locali e la Croce Rossa del Myanmar. E’ un segnale chiaro che mostra che non è possibile abbandonare la società civile.</p>
      <p sl="en">I problemi da affrontare sono i seguenti:</p>
      <p sl="en">in primo luogo, occorre ridurre l’isolamento del popolo del Myanmar e rafforzare la società civile. La Commissione sta co-organizzando una conferenza sul ruolo della società civile nel paese che si svolgerà il 29 ottobre a Bruxelles.</p>
      <p sl="en">Secondo: dobbiamo tenere aperti tutti i canali di comunicazione possibili con il governo. Al vertice ASEM, che si svolgerà a Pechino il 26 ottobre, interverrà il presidente Barroso. Inoltre, la Commissione ha creato rapporti di lavoro con i ministeri competenti in tema di salute, di istruzione e di sostentamento.</p>
      <p sl="en">Terzo punto: occorre conservare e rafforzare il ruolo delle Nazioni Unite quale forza trainante. Non esiste alternativa ai buoni uffici del Segretario generale delle Nazioni Unite e al suo Consigliere speciale, Ibrahim Gambari. La Commissione appoggia con decisione gli sforzi compiuti dallo relatore speciale delle Nazioni Unite per i diritti umani in Myanmar, Tomás Ojea Quintana.</p>
      <p sl="en">La riconciliazione nazionale necessita anche di un dialogo inclusivo. Non può avvenire con le parti politiche in carcere o agli arresti domiciliari. Continuiamo a chiedere il rilascio di tutti i detenuti per motivi politici. La Commissione appoggia inoltre gli sforzi dell’OIL volti a porre fine all’utilizzo dei lavori forzati nei programmi militari e infrastrutturali.</p>
      <p sl="en">La Commissione sta sfruttando tutti i suoi canali per esprimere preoccupazione riguardo ai lavori forzati e al mancato rispetto per le libertà fondamentali. I cittadini del Myanmar meritano la nostra attenzione e il nostro aiuto, e la Commissione continuerà a fare tutto ciò che è in suo potere.</p>
    </intervention>
    <intervention id="4-236" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-237" speaker_id="39722" name="Sebastian Valentin Bodu" is_mep="True" mode="written">
      <p sl="ro">Il Parlamento europeo deve costituire un fronte unito nel condannare il Myanmar, dove la situazione è diventata tragica, per crimini contro l’umanità. Autorevoli organizzazioni non governative indicano che circa 70 000 civili sono stati costretti ad abbandonare le proprie case negli ultimi sei mesi, nel tentativo di sfuggire ai sistematici abusi compiuti dalla giunta militare.</p>
      <p sl="ro">Il Myanmar ha una storia di dittatura militare che risale a circa 50 anni fa, e noi condanniamo il fatto che i suoi abitanti non possano condurre una vita normale da mezzo secolo a questa parte.</p>
      <p sl="ro">Dato il livello di persecuzione, tortura, lavori forzati, confisca delle terre e limitazione dei diritti di movimento in Myanmar, le autorità possono essere accusate facilmente di crimini contro l’umanità.</p>
      <p sl="ro">In qualità di membro dell’Unione europea, un’istituzione che ha tra i suoi principi fondamentali il rispetto per i diritti umani, ritengo che sia necessario far capire alle autorità del paese, pubblicamente, che il rispetto dei diritti dell’uomo costituisce la base del benessere economico di un paese. Il rilascio di tutti i detenuti politici in Myanmar, a partire dal premio Nobel per la pace Aung San Suu Kyi, sarebbe di grande valore simbolico per le autorità di quello Stato, e indicherebbe che essi sono aperti al dialogo internazionale e non intendono restare completamente isolati dal resto del mondo.</p>
    </intervention>
    <intervention id="4-238" speaker_id="4501" name="Jules Maaten" is_mep="True" mode="written">
      <p sl="nl">Alla data del prossimo vertice ASEM del 24 ottobre 2008 a Pechino, il capo dell’opposizione birmana e premio Nobel Aung San Suu Kyi sarà prigioniera esattamente da 13 anni. Il Segretario generale delle Nazioni Unite Ban Ki-Moon ha annunciato la sua intenzione di recarsi nel paese a dicembre, ma ha indicato che lo farà soltanto a condizione che si registrino progressi concreti nella situazione dei diritti politici e umani in Birmania; in caso contrario, egli sarà costretto a rinviare la sua visita. Il prossimo vertice ASEM è un’ occasione ideale per esercitare intense pressioni sulla Birmania affinché soddisfi prontamente le condizioni delle Nazioni Unite e acceleri così la visita del Segretario Ban Ki-Moon.</p>
    </intervention>
  </section>
  <section id="creitem28" title="14. Turno di votazioni">
    <intervention id="4-240" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e altri dettagli concernenti le votazioni: vedasi processo verbale)"/>
    </intervention>
  </section>
  <section id="creitem29" title="14.1. Venezuela (votazione)"/>
  <section id="creitem30" title="14.2. Repubblica democratica del Congo: scontri nelle zone orientali di frontiera (votazione)"/>
  <section id="creitem31" title="14.3. Birmania (votazione)"/>
  <section id="creitem32" title="15. Composizione delle commissioni e delle delegazioni: vedasi processo verbale"/>
  <section id="creitem33" title="16. Decisioni concernenti taluni documenti: vedasi processo verbale"/>
  <section id="creitem34" title="17. Dichiarazioni scritte (articolo 116): vedasi processo verbale"/>
  <section id="creitem35" title="18. Trasmissione dei testi approvati nel corso della presente seduta: vedasi processo verbale"/>
  <section id="creitem36" title="19. Calendario delle prossime sedute: vedasi processo verbale"/>
  <section id="creitem37" title="20. Interruzione della sessione">
    <intervention id="4-250" speaker_id="1838" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.20)"/>
    </intervention>
  </section>
</text>
