<?xml version='1.0' encoding='utf-8'?>
<text id="20081120.NL" lang="nl" date="2008-11-20" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="1253" name="De Voorzitter" is_mep="True" mode="spoken">
      <p sl="nl">Geachte collega’s, het spijt me dat ik een paar minuten te laat ben gekomen. Onze vroegere collega Otto von Habsburg viert vandaag zijn 96ste verjaardag. Hij is van 1979 tot 1999 lid van het Europees Parlement geweest, en was een zeer actieve en voorbeeldige collega. Ik heb hem gebeld, en daarom ben ik nu twee minuten te laat. Ik heb hem, en natuurlijk ook zijn politieke vrienden uit Beieren, namens u allen van harte gefeliciteerd met zijn 96ste verjaardag – ik denk dat ik dat wel mocht doen.</p>
    </intervention>
  </section>
  <section id="creitem2" title="2. Financiële steun aan de lidstaten (ingediende ontwerpresoluties): zie notulen"/>
  <section id="creitem3" title="3. Presentatie van het jaarverslag van de Rekenkamer - 2007">
    <intervention id="4-008" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is de presentatie van het jaarverslag van de Rekenkamer - 2007.</p>
    </intervention>
    <intervention id="4-009" speaker_id="photo_generic" name="Vítor Manuel da Silva Caldeira" is_mep="True" mode="spoken">
      <p sl="en">voorzitter van de Europese Rekenkamer . − Mijnheer de Voorzitter, ik ben vereerd deel te kunnen nemen aan uw debat over het jaarverslag van de Rekenkamer over het boekjaar 2007, dat ik op 10 november heb ingediend bij de Commissie begrotingscontrole.</p>
      <p sl="en">Over het algemeen is het auditadvies van de Rekenkamer zonder voorbehoud – positief, zo u wenst – maar het advies over de onderliggende verrichtingen is grotendeels vergelijkbaar met dat van vorig jaar.</p>
      <p sl="en">Wat de jaarrekening betreft, is de Rekenkamer van mening dat deze, in alle materiële opzichten, een goed beeld geeft van de financiële positie van de Europese Gemeenschappen en de kasstromen aan het eind van het jaar. Als gevolg van verbeteringen die zijn doorgevoerd, zijn de voorbehouden van vorig jaar niet langer nodig.</p>
      <p sl="en">Met betrekking tot de wettigheid en regelmatigheid van de onderliggende verrichtingen geeft de Rekenkamer een verklaring zonder beperking af over de ontvangsten, vastleggingen en betalingen voor “economische en financiële zaken” en de “administratieve en overige uitgaven”.</p>
      <p sl="en">Wat de “administratieve en overige uitgaven” betreft, die in 2007 8 miljard euro bedragen, is de Rekenkamer de instellingen erkentelijk voor de besluiten en maatregelen die zij op basis van de aanbevelingen van de Rekenkamer hebben genomen om het financiële beheer verder te verbeteren, met inbegrip van de maatregelen van het Europees Parlement. De Rekenkamer zal de gevolgen hiervan in de komende jaren beoordelen.</p>
      <p sl="en">Wat “landbouw en natuurlijke hulpbronnen”, “cohesie”, “onderzoek, energie en vervoer”, “externe steun, ontwikkeling en uitbreiding” en “onderwijs en burgerschap” betreft, stelt de Rekenkamer dat de uitgaven nog steeds materiële fouten vertonen, hoewel de mate waarin verschilt. Toezicht- en controlesystemen voor deze terreinen worden door de Rekenkamer op zijn best als slechts gedeeltelijk effectief beschouwd, hoewel hij op het gebied van “onderzoek” en, op Commissieniveau, “externe steun, ontwikkeling en uitbreiding” enkele verbeteringen ziet in de toezicht- en controlesystemen.</p>
      <p sl="en">Voor “cohesie”, 42 miljard euro van de begrotingsuitgaven, schat de Rekenkamer, op basis van de controle van een representatieve steekproef van verrichtingen, dat ten minste 11 procent van de gedeclareerde kosten niet hadden moeten worden vergoed. De meest voorkomende redenen voor fouten waren onleesbare kosten, te hoge declaraties en ernstige tekortkomingen ten aanzien van de naleving van de aanbestedingsregels.</p>
      <p sl="en">Wat “landbouw en natuurlijke hulpbronnen” betreft, waarvoor in 2007 51 miljard euro is uitgegeven, is de Rekenkamer van mening dat “plattelandsontwikkeling” nog steeds voor een buitenproportioneel groot aandeel bijdraagt aan het algemene foutenpercentage, terwijl hij schat dat het foutenpercentage voor uitgaven uit het ELGF net iets onder de materialiteitsdrempel ligt.</p>
      <p sl="en">Waarom is dit nog steeds zo? En waarom zijn de onderliggende verrichtingen grotendeels vergelijkbaar met die van vorig jaar? Materiële foutenpercentages houden stand omdat aan veel uitgaventerreinen van de Europese Unie inherente risico’s kleven, evenals zwaktes op het gebied van toezicht en controle.</p>
      <p sl="en">Een groot deel van de begroting, inclusief de terreinen waarop sprake is van gedeeld beheer, wordt verdeeld over miljoenen begunstigden in de hele Europese Unie, vaak volgens complexe regels en voorschriften, op basis van eigen declaraties van degenen die het geld ontvangen. Deze inherent risicovolle omstandigheden leiden tot fouten bij de ontvangers en bij degenen die het geld uitkeren.</p>
      <p sl="en">Om deze risico’s te beheersen, zijn er verschillende soorten toezicht en controle. In de eerste plaats op het niveau van de begunstigden; in de tweede plaats om ervoor te zorgen dat de systemen om declaraties te controleren op efficiënte wijze worden ontworpen en toegepast; in de laatste plaats het toezicht van de Commissie, om ervoor te zorgen dat alle systemen goed werken.</p>
      <p sl="en">Aangezien de meeste fouten zich voordoen bij de uiteindelijke begunstigden, kunnen ze vaak betrouwbaar worden opgespoord door gedetailleerde controles die ter plekke worden uitgevoerd. Dergelijke controles zijn echter kostbaar, daarom wordt meestal slechts een klein deel van de afzonderlijke declaraties onderzocht.</p>
      <p sl="en">Uit de audit van de Rekenkamer over het boekjaar 2007 is opnieuw gebleken dat de lidstaten niet altijd effectief zijn in het opsporen van tekortkomingen in de systemen om individuele declaraties te controleren. De Rekenkamer heeft ook enkele zwaktes aangetroffen in de conformiteitsgoedkeuring van de Commissie met betrekking tot landbouw.</p>
      <p sl="en">Voor veel begrotingsonderdelen bestaan mechanismen om onjuiste betalingen aan begunstigden terug te krijgen of, indien de lidstaten uitgavenregelingen onjuist hebben toegepast, bepaalde uitgaven “niet toe te staan”, dat wil zeggen te weigeren de betreffende uitgave uit de begroting te financieren.</p>
      <p sl="en">Er is echter nog geen betrouwbare informatie over de gevolgen van corrigerende maatregelen. De Rekenkamer is daarom van mening dat corrigerende maatregelen nog niet als effectief middel kunnen worden beschouwd om het aantal fouten terug te dringen.</p>
      <p sl="en">Dit gezegd hebbende moeten we erkennen dat de Commissie sinds 2000 aanzienlijke inspanningen heeft geleverd om de problemen met het toezicht en de controle op te lossen, met name door middel van de ontwikkeling en de tenuitvoerlegging van een intern hervormingsprogramma en, in 2006, door de lancering van een actieplan om de toezicht- en controlesystemen in de hele Unie te verbeteren.</p>
      <p sl="en">De jaarlijkse activiteitenverslagen en declaraties, een belangrijk onderdeel van het hervormingsprogramma, met inbegrip van de verslagen en declaraties op het gebied van cohesie en landbouw, tonen nu een beeld dat meer overeenstemt met de eigen beoordelingen van de Rekenkamer. Sommige voorbehouden lijken de problemen echter nog steeds te onderschatten.</p>
      <p sl="en">Wat het actieplan voor 2006 betreft, is de Rekenkamer, ondanks de door de Commissie opgemerkte vooruitgang, van mening dat het nog steeds te vroeg is om de gevolgen voor de wettigheid en de regelmatigheid van de onderliggende verrichtingen te meten. Zo was 2007 het eerste jaar waarin van de lidstaten werd verlangd dat zij een jaarlijks overzicht opstellen van de beschikbare controles en verklaringen. Op termijn kunnen deze, zoals aangegeven in advies van de Rekenkamer 6/2007, bijdragen aan een beter beheer en controle van de fondsen van de Europese Unie. Maar op dit moment bieden zij nog geen betrouwbare beoordeling van de werking en de effectiviteit van de systemen.</p>
      <p sl="en">Dit is de huidige situatie. Vooruitkijkend moeten we ons echter afvragen wat er nog meer moet worden gedaan en welke maatregelen moeten worden overwogen voor de toekomst. De Rekenkamer stelt voor om bij elk van dergelijke maatregelen rekening te houden met de volgende overwegingen.</p>
      <p sl="en">In de eerste plaats moeten de baten van inspanningen om kosten te drukken worden afgewogen tegen de kosten.</p>
      <p sl="en">In de tweede plaats moeten alle deelnemers aan het begrotingsproces erkennen dat een zekere mate van risico onvermijdelijk is.</p>
      <p sl="en">In de derde plaats moet op politiek niveau (dat wil zeggen door de begrotings-/kwijtingverlenende autoriteiten), uit naam van de burgers van de Unie, worden vastgesteld wat de passende risiconiveaus zijn voor de verschillende uitgaventerreinen.</p>
      <p sl="en">In de vierde plaats moeten regelingen die niet bevredigend kunnen worden uitgevoerd tegen aanvaardbare kosten en met een toelaatbaar risico, opnieuw worden bezien.</p>
      <p sl="en">Ten slotte moet aandacht worden besteed aan vereenvoudiging, met name op gebieden als plattelandsontwikkeling en onderzoek, aangezien goed opgestelde regels en verordeningen die maar voor één uitleg vatbaar en eenvoudig toe te passen zijn, het risico van fouten verminderen en gestroomlijnde, kostenefficiënte beheers- en controlesystemen mogelijk maken</p>
      <p sl="en">De Rekenkamer moedigt de Commissie dan ook aan om haar analyse van de kosten van controles en de mate van risico’s die inherent zijn aan de verschillende uitgavengebieden, af te ronden. De Rekenkamer beveelt de Commissie ook aan om haar inspanningen ter verbetering van haar toezicht en verslaglegging voort te zetten, onder meer door samen te werken met de lidstaten, zodat zij op efficiënte wijze gebruik kan maken van de jaarlijkse overzichten in de jaarlijkse activiteitenverslagen en door een follow-up van de maatregelen om terugvorderingssystemen te verbeteren mogelijk te maken.</p>
      <p sl="en">Naast vereenvoudiging en gebruikmaking van het concept “aanvaardbaar foutenrisico”, raadt de Rekenkamer, in zijn antwoord op de mededeling van de Commissie getiteld “De Europese begroting hervormen - Europa veranderen”, aan bij het opstellen van regelingen voor EU-uitgaven de beginselen van duidelijke doelstellingen, vereenvoudiging, realisme, doorzichtigheid en toerekenbaarheid toe te passen. De Rekenkamer spoort tevens de politieke autoriteiten aan om te onderzoeken in hoeverre uitgavenprogramma’s kunnen worden herzien op het punt van outputs en een kritische afweging te maken tussen de nationale, regionale en lokale bevoegdheidsniveaus voor het beheer van deze programma’s.</p>
      <p sl="en">Ten slotte onderstreept de Rekenkamer, in de erkenning dat vooruitgang is geboekt, dat verdere verbeteringen in het financieel beheer van de Europese Unie zullen afhangen van het succes van bestaande en toekomstige maatregelen om risico’s op een aanvaardbaar niveau te brengen en kostenefficiënte systemen te ontwikkelen om deze te beheersen.</p>
      <p sl="en">In tijden van financiële turbulentie en economische instabiliteit is de rol van de Rekenkamer nog belangrijker en relevanter. Als de externe auditor van de Europese Unie zijn wij verplicht op te treden als onafhankelijke hoeder van de financiële belangen van de burgers van de Unie. Met de presentatie van dit verslag willen wij bijdragen aan transparantie en verantwoordelijkheid bevorderen, twee zaken die als essentieel worden beschouwd voor het waarborgen van het vertrouwen van de burgers van de Europese Unie in de instellingen die de Unie laten functioneren en de richting aangeven voor de toekomst.</p>
    </intervention>
    <intervention id="4-010" speaker_id="1253" name="De Voorzitter" is_mep="True" mode="spoken">
      <p sl="nl">Voorzitter Silva Caldeira, ik wil u bedanken voor uw verslag en voor de altijd zeer constructieve samenwerking tussen u, het Hof en het Europees Parlement.</p>
    </intervention>
    <intervention id="4-011" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, de Commissie is blij met het jaarverslag van de Rekenkamer. Ik wil graag benadrukken dat wij zeer constructief met de Rekenkamer hebben samengewerkt. Het verslag bevat zeer goed nieuws: de Rekenkamer heeft zijn volledige goedkeuring gegeven aan de jaarrekening of, zoals de auditors dat noemen, “een advies zonder voorbehouden”. Dit is een opmerkelijke prestatie, aangezien dit pas het derde jaar is waarin we het nieuwe boekhoudsysteem gebruiken.</p>
      <p sl="en">Maar er is nog meer goed nieuws: de Rekenkamer erkent dat wij onze toezichtsystemen aan het verbeteren zijn. In 2007 is er voor het eerst geen enkel hoofdstuk met een rode kaart van de externe auditor voor de controlesystemen. Op dit vlak worden nog steeds veel maatregelen genomen. Ik wil graag de jaarlijkse overzichten van bestaande audits van de structuurfondsen, die afgelopen voorjaar voor het eerst door de lidstaten zijn ingediend, apart noemen.</p>
      <p sl="en">De Rekenkamer erkent deze inspanningen, ook al vertalen de resultaten zich nog niet in een aanzienlijk lagere foutenpercentages. De Commissie wordt hierdoor aangemoedigd.</p>
      <p sl="en">Het is een feit dat de individuele verrichtingen nog steeds een gemengd beeld geven. Wat het Europees Landbouwgarantiefonds betreft, het grootste deel van de landbouwuitgaven, erkent de Rekenkamer dat het foutenpercentage dit jaar opnieuw onder het materialiteitsniveau ligt. Dit geldt echter niet voor de rest van het hoofdstuk over natuurlijke hulpbronnen, met veel fouten op het gebied van de uitgaven voor plattelandsontwikkeling. Ook bij de cohesiefondsen merkt de Rekenkamer nog steeds veel te veel fouten op.</p>
      <p sl="en">De Commissie geeft de hoogste prioriteit aan het terugdringen van deze foutenpercentages en is niet bang om zich, indien nodig, hard op te stellen. In 2008 hebben we het ELGF en het ESF (het Cohesiefonds) al financiële correcties opgelegd ter waarde van 843 miljoen euro en daar komt nog zo’n 1,5 miljard euro bij.</p>
      <p sl="en">Ik wil u er wel aan herinneren dat, wat fouten in de onderliggende betalingen betreft, de standaard heel hoog ligt. Minimaal 98% moet foutenvrij zijn. Toch komen wij dichterbij: de auditors geven nu aan dat voor alle begrotingsgebieden (op één na) 95 procent of meer van de betalingen geen ernstige financiële fouten bevatten.</p>
      <p sl="en">Op het gebied van externe steun en interne beleidsterreinen, zoals vervoer en energie, evenals onderwijs en burgerschap, ziet de Rekenkamer wel verbeteringen. Administratie en economische en financiële zaken brengen het er nog beter van af. Deze terreinen worden rechtstreeks beheerd door de Commissie, wat wellicht ten dele verklaart waarom de genomen maatregelen sneller effect hebben. Samenvattend toont het jaarverslag van de Rekenkamer over 2007 volgens de Commissie aan dat er sprake is van een solide en geleidelijk proces.</p>
      <p sl="en">We hebben veel bereikt in de afgelopen vijf jaar. Als we kijken naar de vooruitgang die is geboekt, kan ik met zekerheid stellen dat de Commissie absoluut geen spijt heeft van het feit dat zij zichzelf ten doel heeft gesteld een positieve betrouwbaarheidsverklaring te krijgen voor de onderliggende verrichtingen. Wij hopen dat het Europees Parlement de positieve ontwikkelingen zal erkennen en maatregelen gericht op vereenvoudiging, een beter beheer en meer verantwoordelijkheid van de lidstaten zal blijven steunen.</p>
    </intervention>
    <intervention id="4-012" speaker_id="33775" name="Jean-Pierre Audy" is_mep="True" mode="spoken">
      <p sl="fr">namens de PPE-DE-Fractie. – Mijnheer de Voorzitter, mijnheer de vicevoorzitter van de Europese Commissie, mijnheer de voorzitter van de Europese Rekenkamer, geachte collega’s, allereerst zou ik de voorzitter van de Rekenkamer willen bedanken voor het enorme werk dat hij heeft verzet, samen met de leden van de Rekenkamer. Ik denk dat dit een belangrijk en verhelderend document is.</p>
      <p sl="fr">We weten allemaal dat dit de eerste kwijting onder de financiële vooruitzichten voor de periode 2007-2013 is. Het is ook de eerste kwijting met het nieuwe controlesysteem voor beheer, verklaringen en audits dat de Commissie heeft ingevoerd. Tot slot is het ook de laatste kwijting tijdens deze zittingsperiode, aangezien we nu beginnen met een proces dat zes maanden gaat duren, en we in april stemmen, nog voor de Europese verkiezingen. De Commissie heeft ons een positieve betrouwbaarheidsverklaring beloofd, maar die hebben we al veertien jaar niet gehad, en dat zet het Europees Parlement toch wel aan het denken.</p>
      <p sl="fr">Ik wil beginnen met de rekeningen. Men zegt mij dat dit een verklaring zonder voorbehoud is. Waarom is Galileo niet geconsolideerd? Ik wil ook niet verhelen dat ik nooit zal wennen aan rekeningen met min 58 miljard aan eigen middelen. Daarover heb ik mijn twijfels.</p>
      <p sl="fr">We hebben echter ook goed nieuws. Het is prachtig dat we voor de administratieve uitgaven een positieve verklaring hebben, met lage foutpercentages, en dat er uit de contacten is gebleken dat er geen fraude heeft plaatsgevonden. De lidstaten hebben echter een slecht functionerend gedeeld beheer voor de landbouw, de cohesie, en de structuurfondsen, waar te veel fouten zijn gemaakt. In sommige lidstaten was het meer dan 60 procent. De Raad is hier niet aanwezig, maar het zou interessant zijn om te horen wat de lidstaten en de Raad van deze situatie vinden, aangezien ze geen nationale verklaringen tekenen, en de burgers zullen hoge eisen stellen in deze tijden van crisis in de overheidsfinanciën.</p>
      <p sl="fr">Net als u, mijnheer de Voorzitter, vind ik dat we eens moeten nadenken over deze kwijtingsprocedure, samen met de parlementaire commissies, met de Europese Commissie, met de Raad, met de nationale parlementen en met de nationale rekenkamers, die in dit debat vrijwel volledig ontbreken.</p>
      <p sl="fr">Staat u mij toe, mijnheer de Voorzitter, een halve minuut van mijn spreektijd als rapporteur te wijden aan het feit dat het me verbaast, net als mijn collega’s, dat de Raad niet gekomen is. Ik heb echter wel begrepen, mijnheer de voorzitter van de Europese Rekenkamer, dat u uw verslag over een paar dagen zult voorstellen in de Raad Ecofin, en dat de Raad zich voor een gedachtewisseling tussen de lidstaten daarom niet kan uitspreken.</p>
      <p sl="fr">Er is vanwege het gedeelde beheer met de vinger gewezen naar bepaalde lidstaten, en in dat verband zou ik graag een snelle reactie van de Raad willen horen. Daarom, mijnheer de Voorzitter van het Parlement, zal ik voor het vragenuur aan de Raad een schriftelijke vraag stellen, zodat de Raad heel snel kan reageren, zodra er een gedachtewisseling heeft plaatsgevonden over dit uitstekende verslag van de Europese Rekenkamer.</p>
    </intervention>
    <intervention id="4-013" speaker_id="2048" name="Herbert Bösch" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, ik zou de Rekenkamer nadrukkelijk willen feliciteren met het verslag over haar werk in 2007, dat ze nu aan het Parlement voorlegt. De traditie wil dat de jaarverslagen steeds beter worden, en dit verslag is volgens mij het beste dat de Rekenkamer ooit heeft voorgelegd. Het is nog veelzeggender, nog kleurrijker, en nog helderder – als ik dat zo mag zeggen.</p>
      <p sl="de">Geachte leden van de Rekenkamer, het is u ook gelukt om te weerstaan aan de verleiding van het populisme, en ik heb dat met genoegen vastgesteld.</p>
      <p sl="de">Aan de hand van meerdere speciale verslagen, en vooral aan de hand van dit verslag, moeten wij nu vaststellen of de manier waarop de Commissie in 2007 met Europees belastinggeld is omgegaan wel of niet tevredenstellend was. Met name van de commissaris voor het Cohesiefonds hebben we al zeer bemoedigend nieuws gehoord, en ook de commissaris voor Onderzoek heeft aangeduid dat de kritiek van het Parlement en van de Rekenkamer in het vorige verslag op vruchtbare bodem gevallen is.</p>
      <p sl="de">De lidstaten onttrekken zich echter nog steeds aan hun plicht om mee te werken bij de controle op de Europese begroting, hoewel vier lidstaten – Denemarken, Nederland, het VK en Zweden – het goede voorbeeld geven, en actief meewerken. We nemen met tevredenheid nota van het feit dat meerdere nationale rekenkamers, onder andere de Duitse, op het nationale niveau belangstelling beginnen te krijgen voor het Europese geld dat in hun land wordt uitgegeven, en we hopen dat hierover een politiek debat op gang komt.</p>
      <p sl="de">Sinds de publicatie van de verslagen van de heren Wynn en Mulder proberen we met de eis dat er nationale verklaringen van betrouwbaarheid moeten komen in het Verdrag een brug te bouwen tussen artikel 274 en artikel 5. Bij die gelegenheid zou ik graag willen, mijnheer de commissaris, dat de Commissie zich bij de standaardisering van dergelijke verslagen wat hulpvaardiger en actiever zou opstellen. Vroeger of later zal dat dankzij uw positieve houding ook wel gebeuren.</p>
      <p sl="de">Wanneer we bij de kwijtingsprocedure een oordeel vellen over de kwaliteit van het werk van de Commissie vertellen we de belastingbetaler of de zaken min of meer op orde zijn. Wanneer we verwachten dat de andere instellingen professioneel zijn, moeten we zelf ook professioneler worden. Ik vind het onaanvaardbaar en niet serieus wanneer we in dit Parlement nu nog steeds bespreken of onze commissie wel of niet een zogenaamd neutrale commissie moet blijven. Het is onaanvaardbaar dat een controlecommissie gewoon als een derde commissie wordt meegenomen, dat is niet professioneel. De tijd is voorbij dat we een half jaar een beetje aan de begroting konden werken, en dan de rest van het jaar in de andere commissie aan begrotingscontrole konden doen.</p>
      <p sl="de">Sommige agentschappen hebben we nog nooit bezocht. Hoe kunnen we de belastingbetaler dan onder ogen komen en zeggen: wij kunnen u verzekeren dat dit goed gefunctioneerd heeft? Wij eisen professioneel werk van de andere instellingen, maar ook wij als Parlement moeten een inspanning leveren, anders kunnen we de belastingbetaler niet onder ogen komen.</p>
    </intervention>
    <intervention id="4-014" speaker_id="1965" name="Jan Mulder" is_mep="True" mode="spoken">
      <p sl="nl">namens de ALDE-Fractie . – Voorzitter, ik zou de Rekenkamer willen bedanken voor het verslag en ook ik kan constateren dat het ieder jaar beter wordt, beter leesbaar, overzichtelijker, enz. Inderdaad, er is ieder jaar sprake van vooruitgang. Alleen is die vooruitgang zeer klein. We kunnen nu de eurosceptici een beetje de wind uit de zeilen halen door te zeggen dat de rekeningen voor de eerste keer goedgekeurd zijn. Als we echter zien welke verbeteringen er in de rekeningen zijn, dan zijn die klein. We passeren net die essentiële marge om te zeggen dat het nu voor elkaar is. Als we de woorden van 2006 en 2007 lezen, dan is er eigenlijk niet zoveel verschil. Ik geef echter toe dat er een verbetering is.</p>
      <p sl="nl">De Commissie onderstreept dat in de loop van de jaren de uitvoering van de begroting aanzienlijk is verbeterd. Ze zegt dat in 2002 en 2003 nog maar 4 procent van de uitgaven werd goedgekeurd, en dit percentage ligt nu al boven de 45 procent. Men zou inderdaad kunnen zeggen dat dit een aanzienlijke verbetering is. Ik vrees dat dit vooral komt omdat het landbouwbeleid ingrijpend veranderd is. Als het landbouwbeleid nog op de oude voet was voortgegaan, dan vraag ik mij af of we op een goedkeuringsmarge van in de 40 procent waren uitgekomen. In denk van niet. Dat is een zaak van grote zorg, want de essentiële technieken van de Commissie beantwoorden nog niet aan de internationale normen en zij behoeven nog grote verbeteringen. De vooruitgang in de laatste vier jaar is wat mij betreft te langzaam geweest.</p>
      <p sl="nl">Het is jammer dat we nog niet kunnen meten welke de resultaten van het actieplan zijn geweest. In het begin van de periode maakte de Commissie daar veel werk van. Het was een uitstekende methode. We hebben het ook allemaal toegegeven, maar helaas nog weinig resultaten daarvan gezien.</p>
      <p sl="nl">Met de heer Bösch ben ik van mening dat het teleurstellend is wat de Commissie met de nationale verklaringen gedaan heeft. Dit was des te verbazingwekkender, omdat de Commissie vorig jaar klip en klaar zei dat ze de overeenkomst niet ging uitvoeren. Gelukkig is de Commissie op haar schreden teruggekeerd. We kunnen echter niet vergeten dat het om een overeenkomst gaat, die is ondertekend door de Raad, de Commissie en het Parlement. Het kan immers niet zo zijn dat een van de partijen zegt dat ze de overeenkomst niet gaat uitvoeren. Ik ben benieuwd welke richtlijnen de Commissie heeft gegeven om de overeenkomst uit te voeren. Welke zijn de resultaten tot nu toe van de besprekingen met de lidstaten om artikel 44 uit te voeren? Al die dingen zullen wij in de komende maanden nauwkeurig moeten onderzoeken. Dan zullen we inderdaad ook moeten besluiten of we in april aan de Commissie kwijting gaan verlenen, of dat we de kwijting met een half jaar gaan uitstellen.</p>
    </intervention>
    <intervention id="4-015" speaker_id="4751" name="Bart Staes" is_mep="True" mode="spoken">
      <p sl="nl">namens de Verts/ALE-Fractie . – Voorzitter, ook ik wil de heren en dames van de Rekenkamer bedanken, vooral ook hun medewerkers. Ze hebben weer een puik werkstuk afgeleverd. Commissaris, u wil ik eraan herinneren dat u inderdaad aan het begin van uw mandaat als antifraudecommissaris heeft beloofd en toegezegd aan het einde van uw mandaat ervoor te zorgen dat er een verklaring komt dat de betrouwbaarheid van de rekeningen en de regelmatigheid en wettigheid van alle rekeningen in orde zijn.</p>
      <p sl="nl">Zijn we zo ver? Duidelijk niet. Voor de veertiende maal op rij is die verklaring er niet. Zijn we op de goede weg? Zonder enige twijfel. Dat zegt de Rekenkamer en dat verdedigt u ook met hand en tand. Moeten we ongerust zijn? Ik denk van wel. U hebt echter nog welgeteld één jaar de tijd om uw belofte, uw toezegging waar te maken en er ligt – dat hebben de collega’s ook gezegd – werk op de plank.</p>
      <p sl="nl">Wat stelt de Rekenkamer vast? Er zijn gebreken in de boekhoudsystemen, deels te wijten aan het complexe wettelijke en financiële kader. Nog steeds zegt de Rekenkamer dat er een risico is voor de kwaliteit en de financiële informatie. Wat zegt de Rekenkamer over de regelmatigheid en de wettelijkheid van de uitbetalingen? Okay wat betreft de administratieve uitgaven? Grote problemen in grote delen van de begroting. Landbouw, het Cohesiefonds, de structuurfondsen, het Regionaal Fonds, sociaal beleid, plattelandsontwikkeling, onderzoek en ontwikkeling, energie, vervoer, externe steun, ontwikkeling en uitbreiding, onderwijs en burgerschap. Er is een representatief staal gemaakt van alles wat de cohesie betreft, namelijk het Cohesiefonds zelf en de structuurfondsen. We stellen vast dat de Rekenkamer in haar verslag zegt dat in 11 procent van de gevallen nooit uitbetalingen hadden mogen plaatsvinden. Ik vind dit een zeer sterke vaststelling en we zullen daar in de kwijting heel veel aandacht aan moeten besteden.</p>
      <p sl="nl">2007 was het eerste jaar – daar hebben verschillende collega's op geattendeerd – waarin de lidstaten werden geacht een jaarlijks overzicht op te stellen van de beschikbare controles en verklaringen. De Rekenkamer zegt dat dit niet werkt. De overzichten zijn onderling niet vergelijkbaar en daarin staat ook niet alle informatie die we nodig hebben. Nochtans, de heer Mulder heeft het terecht gezegd, was er een toezegging, een politiek akkoord. We hebben daar hier in het Parlement hard voor geijverd. En wat zien we? Een hele reeks lidstaten wil daar eigenlijk niet aan meewerken. Het zijn bij uitstek de eurosceptische landen die hun best doen: het Verenigd Koninkrijk, Denemarken, Nederland ook in grote mate. Dit kan toch niet? We moeten inderdaad de Raad voor zijn verantwoordelijkheid stellen.</p>
      <p sl="nl">Ten slotte wil ik namens de Groenen ook nog de nadruk leggen op de politieke eis ten aanzien van de lidstaten, namelijk dat ze inderdaad de politieke verantwoordelijkheid moeten nemen voor de uitgaven die zij mede beheren. Dat is een verdomde plicht! Daarnaast willen we ook dat er meer transparantie komt over de eindbestemming, over de eindbegunstigden. Er is een mooie website, maar ik zie dat een aantal lidstaten, waaronder mijn eigen land België, daar informatie op zetten die totaal onvoldoende en totaal niet transparant is. Dus ook daar valt nog een weg te gaan en daarvoor zullen wij tijdens de kwijting moeten vechten.</p>
    </intervention>
    <intervention id="4-016" speaker_id="2304" name="Esko Seppänen" is_mep="True" mode="spoken">
      <p sl="fi">namens de GUE/NGL-Fractie. – Mijnheer de Voorzitter, mijnheer de commissaris, voorzitter van de Rekenkamer. De vicevoorzitter van de Commissie, Siim Kallas, heeft in het algemeen goed werk verricht om de begrotingscontrole te verbeteren en vooral de transparantie van de administratie te vergroten. De openbaarheid van landbouwsubsidies is daarvan een goed voorbeeld.</p>
      <p sl="fi">De Rekenkamer is het daar gedeeltelijk mee eens. Er zijn natuurlijk ook zaken waar wat op aan te merken valt, vooral het gebruik van de steun voor landbouw en regionale ontwikkeling. De verantwoordelijkheid daarvoor ligt hoofdzakelijk bij de lidstaten. In het verslag van de Rekenkamer valt een soort scheiding te bespeuren: de iets correctere noordelijke nettobetalers versus de zuidelijke netto-ontvangers, die iets gevoeliger zijn voor misbruik. Deze scheiding wordt natuurlijk ook beïnvloed door de omvang van de bedragen. In het zuiden is namelijk meer te verdelen en te controleren dan in het noorden. Om onduidelijkheden en verkeerde generalisaties te voorkomen, is het belangrijk dat de Rekenkamer in haar verslagen exact aangeeft waar mogelijk misbruik heeft plaatsgevonden.</p>
      <p sl="fi">Ik wil de aandacht vestigen op iets wat buiten de bevoegdheid van de Europese Rekenkamer valt en wat ook uit nationaal oogpunt een grijs gebied is. Het gaat om het in 2004 opgerichte fonds Athena, dat valt onder de bevoegdheid van de lidstaten, maar niet van de Europese Unie. De lidstaten geven geld aan het fonds uit hun eigen defensiebegrotingen. Dit geld is bedoeld voor gezamenlijke militaire operaties die buiten de bevoegdheid van de Europese Unie vallen. Enerzijds worden deze operaties uitgevoerd volgend het NAVO-beginsel “costs lie where they fall ”, ofwel ieder betaalt zijn eigen kosten. Anderzijds is er dan Athena, waarvan de financiering geheim is. Dergelijke militaire operaties van de EU-landen moeten onder democratisch toezicht worden gesteld.</p>
      <p sl="fi">Wanneer het verslag van de Rekenkamer wordt behandeld, zal onze fractie speciale aandacht schenken aan de wettigheid van de begroting van de Raad, die voor het Parlement tot nu toe grijs gebied is geweest.</p>
    </intervention>
    <intervention id="4-017" speaker_id="28513" name="Godfrey Bloom" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, het lijkt wel of commissaris Kallas een compleet ander document heeft gelezen. Ik kan hem verzekeren dat als dit een Britse onderneming was, het nooit voldoende zou zijn. Als een Britse onderneming 14 jaar lang dergelijke jaarrekeningen had ingediend, die absoluut onaanvaardbaar zijn, en dit jaar opnieuw – en ik vind helemaal niet dat de Rekenkamer een positief advies heeft afgegeven, en ik heb het document gelezen – dan zou ik zeggen dat als de Commissie het bestuur was van een Britse onderneming, zij nu in de gevangenis zou zitten!</p>
      <p sl="en">We bevinden ons in een situatie waarin dit Parlement, als het werkelijk een parlement is, het grootste deel van het jaar debatteert over kromme bananen, bobbelige pastinaken, standaardisering van flessenmaten enzovoort (afgelopen woensdag hebben we zelfs gestemd over de standaardisering van tractorstoelen). Met andere woorden: het grootste deel van het jaar voert deze absurde organisatie niets waardevols uit. Wij hebben slechts één serieuze verantwoordelijkheid en dat is de Commissie verantwoordelijkheid laten afleggen over de begroting. Dat is het belangrijkste dat we kunnen doen en voor de vijftiende keer op rij stemmen wij er gewoon maar mee in.</p>
      <p sl="en">Dat is een schande, en ik wijs de Britse parlementariërs erop dat ik goed in de gaten houd hoe zij stemmen. Ik zal ervoor zorgen dat iedereen in het Verenigd Koninkrijk weet wat zij hier doen, in tegenstelling tot wat ze zelf zeggen als ze weer naar huis gaan.</p>
    </intervention>
    <intervention id="4-018" speaker_id="28507" name="Ashley Mote" is_mep="True" mode="spoken">
      <p sl="en">Mijnheer de Voorzitter, we weten allemaal dat de jaarrekeningen van de Europese Commissie nooit kunnen worden goedgekeurd totdat – en tenzij – twee grote onderliggende problemen eindelijk worden opgelost. Geen van deze problemen is nieuw. In de eerste plaats is er geen zekerheid over de beginsaldi voor het boekhoudsysteem, dat in 2005 werd veranderd, aangezien er een jaar later enorme aanpassingen werden gedaan, waarmee duidelijk werd dat afstemming van de rekeningen niet mogelijk was, of is.</p>
      <p sl="en">In de tweede plaats is er het al eerder genoemde probleem van het gedeelde beheer, met andere woorden de verdeling van publieke middelen aan begunstigden die vervolgens verantwoordelijk zijn voor het gebruik en de verantwoording ervan. Zelfs de interne auditors van de lidstaten geven toe dat dit een onmogelijk systeem is om te gebruiken.</p>
      <p sl="en">Jarenland hoorden wij – net als vandaag van de Rekenkamer en de commissaris – niets anders dan goedbedoelde praatjes over verbeteringen op korte termijn, het beheersen van risico’s, foutenpercentages, etc. Allemaal futiliteiten! Het feit is dat er niets wezenlijk verandert en het publiek terecht zijn geduld begint te verliezen. Door rond te lummelen op het dek van deze Titanic zijn we niet bepaald bezig de gaten onderin het schip te dichten.</p>
      <p sl="en">Als we de Griekse cijfers moeten geloven, hebben we nog steeds olijfgaarden in de Egeïsche Zee. Het misbruik van fondsen in Bulgarije schijnt compleet uit de hand te lopen. De Europese Unie heeft het door Turkije bezette noordelijke deel van Cyprus 259 miljoen euro aan overheidsgeld betaald, maar het EU-kantoor in Nicosia geeft openlijk toe hier geen toezicht of controle over te kunnen uitoefenen, simpelweg omdat wij het Turkse regime niet erkennen. Een deel van dat geld is gebruikt voor nieuwe wegdekken in het snelgroeiende vakantiepark Kyrenia, waar de casino’s dag en nacht goed boeren. De lokale bestuurders kiezen ervoor onvoldoende belastingen te heffen en zijn van mening dat als de EU stom genoeg is om hun te betalen, zij daar natuurlijk niet tegen protesteren. Maar met dat geld hadden we hele goede dingen kunnen doen.</p>
      <p sl="en">Niet alleen zijn de jaarrekeningen onaanvaardbaar, maar ook sommige van de ideeën over hoe overheidsgeld moet worden besteed.</p>
    </intervention>
    <intervention id="4-019" speaker_id="28126" name="Christofer Fjellner" is_mep="True" mode="spoken">
      <p sl="sv">Ik zou om te beginnen de Rekenkamer willen bedanken voor een goed en ongewoon gemakkelijk te begrijpen verslag, dat zeker een goede basis zal vormen voor ons verdere werk in de Commissie begrotingscontrole.</p>
      <p sl="sv">Ik was van plan mij hoofdzakelijk te beperken tot de onafhankelijke agentschappen omdat ik daar rapporteur voor ben. Een aantal instellingen groeit natuurlijk wat betreft hun omvang, bevoegdheden en de sommen die ze ter beschikking hebben. Daarom zou ik willen stellen dat de controle van de instellingen ook steeds belangrijker wordt.</p>
      <p sl="sv">Gedurende de hele periode dat ik lid was van dit Europees Parlement, hebben we elk jaar gewezen op de problemen van de onafhankelijke agentschappen met betrekking tot planning, begrotingsuitvoering, aanbestedingen, rapportage, enzovoort, en helaas ziet het ernaar uit dat we ook dit jaar hetzelfde zullen moeten doen. Hetzelfde geldt voor het probleem dat de agentschappen steeds meer geld vragen, hoewel ze in de vorige jaren problemen hadden om het te besteden. Ik denk dat dit een aantal belangrijke vragen oproept omdat het terugkerende problemen lijken te zijn. Bij mij althans roept dat vragen op over verantwoordelijkheid en leiding. Daarom vind ik het bijzonder ongelukkig dat de Raad niet aanwezig is om deel te nemen aan het debat, want ik denk dat we een gemeenschappelijke verantwoordelijkheid hebben om ervoor te zorgen dat de decentrale agentschappen worden geleid en gecontroleerd.</p>
      <p sl="sv">Naast deze algemene aanmerkingen, die grotendeels voor niet alle maar voor een erg groot aantal decentrale agentschappen gelden, hebben we, denk ik, reden om dit jaar vier agentschappen van naderbij te bekijken. Het eerste is de Europese Politieacademie, CEPOL, die ook dit jaar aanmerkingen krijgt in verband met haar aanbestedingen, een terugkerend probleem dat niet is opgelost. Nog opmerkelijker is bovendien dat de Rekenkamer erop wijst dat geld is gebruikt om privé-uitgaven te betalen. Een ander agentschap is Galileo, waarover de Rekenkamer tot dusver geen uitspraak heeft kunnen doen of ze al dan niet een positieve betrouwbaarheidsverklaring zal geven, omdat er zo’n grote onduidelijkheid heerst in verband met de relatie tussen Galileo en het Europees Ruimtevaartagentschap en andere betrokken actoren. Waar begint en waar eindigt Galileo? En last but not least hebben we Frontex en het Europees Spoorwegagentschap, beide duidelijke voorbeelden van agentschappen die hun kosten overschatten en te veel geld vragen, maar niettemin elk jaar om meer geld verzoeken. Dat zijn dingen die ik in de loop van het kwijtingsproces van naderbij wil bekijken. Ik hoop dat we de goede samenwerking met de Rekenkamer en de Commissie zullen kunnen voortzetten en ik betreur dat de Raad niet aanwezig is om bij te dragen tot deze discussie.</p>
    </intervention>
    <intervention id="4-020" speaker_id="23768" name="Bogusław Liberadzki" is_mep="True" mode="spoken">
      <p sl="pl">Mijnheer de Voorzitter, de heer Caldeira had het over risico als een belangrijke factor voor het optreden van fouten bij de opstelling van dit verslag. Mag ik een moment ingaan op enkele zaken met betrekking tot het Europees Ontwikkelingsfonds? Het fonds verstrekt hulp aan landen in Afrika, het Caribisch Gebied en het gebied van de Stille Oceaan. Hun risico is anders dan dat van de lidstaten en het is ook groter dan in de lidstaten. Het is belangrijk dat de Rekenkamer heeft geconcludeerd dat de transacties waarop de inkomsten en vastleggingen voor het begrotingsjaar zijn gebaseerd, wettig en correct zijn. Deze algemene conclusie geeft ons redenen om het verslag als geheel onze goedkeuring te geven.</p>
      <p sl="pl">Aan de andere kant is het aantal fouten in de transacties waarop de betalingen zijn gebaseerd, hoog. De Rekenkamer heeft vraagtekens gezet bij de dynamische interpretatie door de Commissie van de subsidiabiliteitscriteria, en het standpunt van de Rekenkamer dat de interpretatie gebreken vertoont, moet worden geaccepteerd. Het punt is dat deze de lidstaten niet in staat stelt om te voldoen aan de normen voor een betrouwbaar beheer van de openbare middelen. De Commissie zou haar standpunt zo spoedig mogelijk opnieuw moeten bekijken. Het Parlement heeft haar hierover zelfs al benaderd.</p>
      <p sl="pl">Een andere kwestie die in het verslag ter sprake komt, is de samenwerking met de VN. Het verslag haalt de onwil of nalatigheid van de VN naar voren waar het gaat om het verzenden van de relevante betalingsdocumenten. De Rekenkamer heeft drie hoofdterreinen van significante tekortkomingen aangegeven. Deze omvatten de subsidiabiliteit van de uitgaven, de verrekening van de voorfinancieringen en de betaling van onjuiste bedragen. Deze fouten hadden veel eerder kunnen en moeten worden geïdentificeerd en gecorrigeerd door het personeel dat de betalingen heeft goedgekeurd. De verklaring van de Commissie dat de controlekosten erg hoog zijn, zoals blijkt uit de verhouding van de kosten en de doeltreffendheid van de controles, is daarom niet overtuigend. Het is moeilijk om het met dit standpunt eens te zijn. De Commissie zou in plaats daarvan moeten streven naar grotere efficiëntie en zou het aantal personeelsleden moeten vergroten. Wij als Parlement hebben haar daarover een jaar geleden al aangesproken.</p>
      <p sl="pl">Samenvattend, dit deel van de door de Rekenkamer verstrekte informatie is gemengd. Ik erken de globale juistheid ervan, maar wil toch wijzen op terreinen met significante tekortkomingen. Het verslag bevat aanbevelingen van de Rekenkamer, die grotendeels moeten worden geaccepteerd.</p>
    </intervention>
    <intervention id="4-021" speaker_id="28205" name="Jean Marie Beaupuy" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, ook ik zou de Rekenkamer willen bedanken voor haar goede werk. Een aantal collega’s zijn daarnet echter in opstand gekomen vanwege de manier waarop Europese middelen worden gebruikt.</p>
      <p sl="fr">Ik hoop werkelijk dat de media die verslag uitbrengen over onze debatten en over de resultaten van het werk van de Rekenkamer, niet zoals gebruikelijk alleen maar zullen ingaan op de treinen die vertraging hebben, zonder ook maar iets te zeggen over de treinen die op tijd vertrekken. Het is namelijk wel duidelijk dat het leeuwendeel van de begroting van de Europese Unie op een verstandige manier is uitgegeven. We mogen de bomen niet met het bos verwarren.</p>
      <p sl="fr">In ieder geval zien we dat in dit verslag een positieve tendens wordt vastgesteld. Dat is uitstekend nieuws. U hebt ook gezegd dat er miljoenen ontvangers zijn. Dat is heel goed nieuws. Daaruit blijkt echter wel dat dit een zware en omvangrijke taak is.</p>
      <p sl="fr">Ik wil twee categorieën noemen die verantwoordelijkheid dragen, zonder met de vinger naar wie dan ook te wijzen. Ik wil alleen maar zeggen dat degenen die hiervoor de hoofdverantwoordelijkheid dragen, de handen uit de mouwen moeten steken, wanneer we willen dat alles beter wordt.</p>
      <p sl="fr">Ik zie zoals gezegd twee categorieën die verantwoordelijkheid dragen. De eerste, mijnheer de commissaris, is de Commissie. De Rekenkamer heeft er net aan herinnerd dat er miljoenen ontvangers zijn, en gezegd dat allereerst de regels moeten worden vereenvoudigd. Dat moet dan ook wel gebeuren voor we kunnen spreken over controles of over een verklaring. Dat is in het belang van de ontvangers, met name verenigingen en particulieren.</p>
      <p sl="fr">De tweede categorie verantwoordelijken zijn natuurlijk de lidstaten. Samen met mijn collega’s van de Commissie regionale ontwikkeling wijzen we keer op keer op de verantwoordelijkheid van de lidstaten in verband met de structuurfondsen. Vaak maken zij de administratieve procedures nog ingewikkelder, en stellen zich op als rechter, in plaats van advies te geven.</p>
      <p sl="fr">Afgezien van de inhoud van dit verslag van de Rekenkamer verwachten we werkelijk dat alle lidstaten in de komende jaren de toegang tot Europese fondsen zullen vereenvoudigen, en bovendien natuurlijk zorgen voor een betere controle.</p>
    </intervention>
    <intervention id="4-022" speaker_id="28220" name="Ingeborg Gräßle" is_mep="True" mode="spoken">
      <p sl="de">Mijnheer de Voorzitter, mijnheer de voorzitter van de Rekenkamer, mijnheer de commissaris, beste collega’s, we hebben nu al veertien jaar lang het zelfde oordeel geveld over de betrouwbaarheid, en volgend jaar vieren we een klein jubileum. We moeten overwegen wat we dan gaan doen.</p>
      <p sl="de">Ik vind dat we onszelf zo langzamerhand belachelijk maken, en het is een van de grote gevaren dat dit werkelijk routine wordt, en dat niemand onze resultaten meer serieus neemt. Het verslag van de Rekenkamer is interessant, name and shame bewijst zijn deugdelijkheid, en ik zou de Rekenkamer willen verzoeken de dingen ook in de toekomst bij hun naam te noemen.</p>
      <p sl="de">Nu is de vraag echter wat we moeten doen met lidstaten die al sinds 1981 lid zijn, maar het recht van de EU nog steeds niet consequent toepassen. Hoe consequenter de Commissie is, des te sneller krijgen we resultaten, dat heb ik wel geleerd. Daarom zou ik de Commissie willen verzoeken om even consequent te zijn voor het beleid waarvoor ze zelf verantwoordelijk is. Ik ben teleurgesteld dat er zo weinig vooruitgang is geboekt op het gebied van het directe beheer. Ik had verwacht dat de Commissie het goede voorbeeld zou geven, en zou laten zien dat het haalbaar is, en hoe het moet.</p>
      <p sl="de">Ik had in dit verslag vooral graag willen lezen hoe het er uit ziet in de nieuwe lidstaten, maar daarover bevat het niet veel informatie. Bepaalde cijfers krijg ik ook niet op een rijtje. Uw cijfers over de twee nieuwe lidstaten Roemenië en Bulgarije stemmen niet overeen met wat bijvoorbeeld het Bureau voor fraudebestrijding OLAF daar voor 2007 heeft vastgesteld. OLAF heeft in steekproeven in alle fondsen voor die twee landen een onregelmatigheids- en fraudepercentage van 76 vastgesteld, en dat is geen kleinigheid. Het is de hoogste tijd dat we consequent reageren en deze twee landen helpen om betere resultaten te bereiken, anders schieten we nooit op.</p>
      <p sl="de">Dit is het laatste jaarverslag van de huidige Commissie-Barroso, en het eerste binnen de nieuwe financiële periode, en ik zou commissaris Kallas en de Commissie-Barroso willen prijzen voor wat ze hebben gedaan op het gebied van de financiële controle, dat was meer dan welke andere Commissie dan ook. Het moet ons echter tot nadenken stemmen dat de resultaten ondanks al die activiteiten niet beter zijn en niet sneller komen. Ik heb hoge verwachtingen van het nieuwe reporting scheme voor de terugvorderingen, en ik hoop dat we volgend jaar niet weer allemaal de schouders ophalen en zeggen dat we maar moeten hopen dat het de volgende keer beter wordt.</p>
    </intervention>
    <intervention id="4-023" speaker_id="1253" name="De Voorzitter" is_mep="True" mode="spoken">
      <p sl="nl">Commissaris Kallas, zoveel complimenten krijgen van mevrouw Gräßle is echt iets om trots op te zijn!</p>
    </intervention>
    <intervention id="4-024" speaker_id="28156" name="Dan Jørgensen" is_mep="True" mode="spoken">
      <p sl="da">Mijnheer de Voorzitter, onze debatten worden af en toe een beetje abstract en daarom wil ik graag beginnen door ons allen eraan te herinneren waar we in feite over discussiëren. We discussiëren over geld van belastingbetalers, over het geld van de Europese burgers. Dit geld wordt ingezet voor zeer verstandige doeleinden, maar soms ook voor minder verstandige dingen. Een gemeenschappelijke vereiste voor al het geld dat uit naam van de EU wordt gebruikt, is dat het op een verantwoorde en gepaste manier wordt ingezet. Een tweede gemeenschappelijke vereiste voor al het geld dat wordt gebruikt, is dat bepaalde regels moeten worden gevolgd en dat als de regels niet worden gevolgd, er sancties worden toegepast.</p>
      <p sl="da">Helaas moeten we opnieuw constateren dat de Europese Rekenkamer de uitvoering van de EU-begroting, met andere woorden de boekhouding, niet heeft kunnen goedkeuren. Dit is natuurlijk volkomen onacceptabel. De vraag is nu op wie de kritiek zich moet richten, naar wie de beschuldigende vinger moet worden gewezen. Het grootste probleem ligt zonder enige twijfel in de lidstaten zelf. Helaas kunnen we met zekerheid zeggen dat, wanneer de lidstaten een zak geld van de EU krijgen, ze lang niet zo zeer geneigd zijn om die middelen aan net zo veel controle en regels te onderwerpen als wanneer het om nationaal geld zou gaan. Krachtens het Verdrag is het zonder meer duidelijk dat de Europese Commissie hiervoor verantwoordelijk is, wat wil zeggen dat de Europese Commissie er verantwoordelijk voor is om druk op de lidstaten uit te oefenen, zodat zij de noodzakelijke controles invoeren. In dit verband is het ergerlijk dat de Commissie niet heeft voldaan aan haar eigen doelstelling, namelijk om de boekhouding voor het einde van deze zittingsperiode goed te keuren. Dat zullen we niet halen.</p>
      <p sl="da">Ik wil er echter ook op wijzen dat er grote vooruitgang is geboekt, onder andere na druk door het Europees Parlement. Vorig jaar is er een actieplan ingevoerd met een groot aantal concrete initiatieven, waarvan we het effect zullen merken, natuurlijk niet in het verslag van dit jaar, maar in het verslag van volgend jaar, en daar kunnen we ons over verheugen. Uiteraard hebben we binnen de procedure van dit jaar zeer doelgericht kunnen werken aan de gebieden waarop er nog steeds problemen zijn. In dit verband is het met name zeer verontrustend dat we op landbouwgebied, terwijl we op andere gebieden positieve trends zien, dit jaar helaas een enigszins negatieve evaluatie hebben gezien, omdat we wat betreft de fondsen voor plattelandsontwikkeling de zaken niet goed onder controle hebben.</p>
    </intervention>
    <intervention id="4-025" speaker_id="1394" name="Bill Newton Dunn" is_mep="True" mode="spoken">
      <p sl="en">Mijnheer de Voorzitter, ik dank de Rekenkamer voor haar verslag en de commissaris en zijn team voor het werk dat zij doen.</p>
      <p sl="en">Dit is zo’n belangrijk onderwerp, omdat er zoveel falende en gefaalde landen zijn in verschillende delen van de wereld – die ik niet zal noemen, omdat iedereen ze wel kent – en dat is waar criminaliteit bloeit en zich verbreidt naar de andere landen. Wij moeten deze problemen dus oplossen en ik ben blij dat we geleidelijk de goede richting op gaan.</p>
      <p sl="en">Ik betreur ten zeerste dat er niemand aanwezig is van de Raad, omdat het de lidstaten zijn die hun werk niet goed doen op dit gebied. Er is helemaal niemand aanwezig en dat mag volgend jaar niet weer gebeuren.</p>
      <p sl="en">Ik wil graag iets zeggen tegen mijn afwezige landgenoot de heer Bloom, die een dommige speech hield over “bobbelige wortels” of iets dergelijks en vervolgens wegliep zonder de beleefdheid op te brengen naar de rest van het debat te luisteren. Als hij hier zou zijn, zou hij mij hem eraan horen herinneren dat een belangrijk Brits overheidsdepartement, dat verantwoordelijk is voor pensioenen, de afgelopen 14 jaar geen enkele keer goedkeuring heeft gekregen voor de jaarrekening. Het is dus niet zo dat wij ons in Groot-Brittannië alleen maar op de borst kunnen kloppen. Een van de dingen die mij zeer verbaast van het Verenigd Koninkrijk is dat de Britse regering weigert samen te werken met OLAF. Dit is compleet absurd en moet veranderen. Ik zou hier dan ook graag een reactie op willen van de Britse overheid.</p>
      <p sl="en">Mijn laatste punt richt ik aan u, mijnheer de Voorzitter. Wanneer wij aanbevelingen doen over de commissies voor het nieuwe Parlement van volgend jaar, denk ik dat we serieus moeten bedenken hoe wij de positie van de Commissie begrotingscontrole kunnen versterken met extra bevoegdheden en verantwoordelijkheden, zodat we hard aan een oplossing voor dit probleem kunnen blijven werken.</p>
    </intervention>
    <intervention id="4-026" speaker_id="1253" name="De Voorzitter" is_mep="True" mode="spoken">
      <p sl="nl">Bedankt, Bill Newton Dunn. De Voorzitter zal, zoals altijd, zijn best proberen te doen.</p>
    </intervention>
    <intervention id="4-027" speaker_id="1917" name="Markus Ferber" is_mep="True" mode="spoken">
      <p sl="de">Mijnheer de Voorzitter, mijnheer de voorzitter van de Europese Rekenkamer, mijnheer de vicevoorzitter van de Europese Commissie, collega’s, het is inderdaad een traditie geworden dat we vaststellen dat er weer geen betrouwbaarheidsverklaring kan worden afgegeven over de relatie tussen de uitgaven op Europees niveau en het financieel beheer op nationaal niveau. Ik herinner me een gesprek met de vroegere voorzitter van de Rekenkamer, professor Friedmann, die me eens zei dat de structuren dusdanig zijn dat het onmogelijk is om ooit een betrouwbaarheidsverklaring af te geven. Daarom moeten we overwegen hoe we dit instrument leven kunnen inblazen, zodat de betrouwbaarheidsverklaring daadwerkelijk kan worden verleend wanneer dat gerechtvaardigd is.</p>
      <p sl="de">In dat verband moeten we een aantal punten uit elkaar houden. Een begroting die voor ongeveer 95 procent uit subsidies bestaat, is veel fraudegevoeliger dan een nationale, regionale of gemeentelijke begroting. Dit is een subsidiebegroting, die de facto door de lidstaten wordt beheerd, die in de nieuwe financiële periode veel meer autonomie van ons hebben geëist. Ze hadden ons tijdens de vorige subsidieperiode verweten dat er te veel centraal gestuurd werd. Dat betekent natuurlijk ook dat de verantwoordelijkheid voor het geld op regionaal en nationaal niveau moet komen te liggen.</p>
      <p sl="de">Ik wil nog even op een derde punt ingaan. We moeten ook leren om een onderscheid te maken tussen fraude en verspilling. Ook dat wordt vaak op een grote hoop gegooid. Ik erger me er ook aan wanneer met geld van de EU subsidies worden betaald voor projecten die niet echt nodig zijn, maar dat is geen fraude, dat is verspilling. Daarom zijn de lidstaten, die vooral in het kader van het structuurbeleid de verantwoording voor de projecten dragen, er ook verantwoordelijk voor dat het geld niet verspild wordt, en dat subsidies alleen maar worden verleend voor projecten die voor de regio werkelijk een toegevoegde waarde opleveren. Daarom moeten we er inderdaad eens over nadenken of we het structuurbeleid niet ten dele zouden moeten baseren op renteloze leningen. Wanneer de lidstaten het geld namelijk moeten terugbetalen zullen ze alleen maar subsidies geven voor projecten die werkelijk nodig zijn.</p>
    </intervention>
    <intervention id="4-028" speaker_id="4447" name="Paulo Casaca" is_mep="True" mode="spoken">
      <p sl="pt">Voorzitter, om te beginnen wil ik de Rekenkamer complimenteren met het uitstekende werk dat geleverd is en met het feit dat dit stuk veel beter te begrijpen is voor ons allemaal en zelfs voor de Europese burger in het algemeen.</p>
      <p sl="pt">Ik zou echter graag in het jaarverslag van de Rekenkamer meer concrete details willen zien, zoals namen en de gevallen die geanalyseerd zijn. Het gaat daarbij niet om wat enkele collega’s in het Engels “naming and shaming” noemden, maar misschien meer om “naming and understanding”. Oftewel: alleen aan de hand van een beschrijving van concrete gevallen kunnen we het probleem begrijpen. Voor zover ik het begrijp hebben we met name bij de structuurfondsen te maken met regelgevingskaders die vaak absurde dingen vragen. Dit is zowel de verantwoordelijkheid van de lidstaten als de onze en we moeten grote aandacht besteden aan deze regelgevingskaders.</p>
      <p sl="pt">We gaan hier ook een debat voeren over de uitvoering van de begroting van het Europees Parlement in 2007. In 2007 zijn de gebouwen hier in Straatsburg aangekocht, waarbij ons ten tijde van de aankoop verzekerd is dat er zich absoluut geen asbest in deze gebouwen bevindt. De aankoop was nog maar nauwelijks een feit, of we kregen al te horen dat er in zo’n 50 ruimten van dit gebouw asbest bevond. Dat is zeer ernstig en het verdient onze maximale aandacht.</p>
      <p sl="pt">Let op, collega's, het gaat er hier niet om een strijd te voeren over wie er wel of niet naar Straatsburg wil komen. Het is een gezondheidskwestie die niet kan worden ingezet voor doelen die er hier niet toe doen. Maar die gezondheidskwestie is er wel degelijk en ik zou van de secretaris-generaal duidelijke garanties willen krijgen dat het plan voor het verwijderen van het asbest past bij het blijven gebruiken van deze gebouwen.</p>
      <p sl="pt">Ik wacht al maanden op die garantie. Ik heb al honderden pagina’s uit rapporten gelezen en ontelbare foto’s bekeken, die vaak heel interessant waren, maar zo’n garantie heb ik niet gekregen. Die moeten we wel krijgen, omdat we anders niet de zekerheid hebben dat we hier in een gezonde omgeving kunnen werken.</p>
      <p sl="pt">Ik wil er dan ook op wijzen dat deze kwestie volledig opgehelderd moet zijn op het moment dat we kwijting verlenen voor de uitvoering van de begroting van het Europees Parlement, omdat we anders niet positief kunnen stemmen.</p>
    </intervention>
    <intervention id="4-030" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ook ik wil de Rekenkamer bedanken. Na het lezen van haar verslag en het luisteren naar het debat van vanochtend, vraag ik me af of het glas halfleeg is of halfvol.</p>
      <p sl="en">De eerste zin in de conclusie van de Rekenkamer stelt dat de Rekenkamer in 2007 verdere vooruitgang heeft opgemerkt met betrekking tot de toezicht- en controlesystemen van de Commissie. We gaan dus in elk geval de juiste kant op. Er zijn verbeteringen op verschillende terreinen, maar het foutenpercentage is in sommige sectoren nog steeds veel te hoog, zoals we vanochtend hebben kunnen zien.</p>
      <p sl="en">Een extreem belangrijk aspect is dat er, volgens OLAF, bij 0,16% van de betalingen die zijn verricht door de Commissie tussen 2000 en 2007 sprake is geweest van vermeende fraude en dat is een aanzienlijk cijfer. Als politicus tussen de mensen zie ik echter ook de andere kant van dit verhaal. Gemeenschapsgroeperingen, vrijwilligersorganisaties en ngo’s vertellen mij continu over de enorme problemen die zij hebben met het aanvragen van gelden en met het naleven van de strikte conformiteitsregels bij iedere stap. Ik word constant gebombardeerd met klachten over Brusselse bureaucratie, en tussen de burgers en dit debat in bevinden zich de lidstaten – waarvan vele flinke verbeteringen moeten aanbrengen – de Commissie, die ook nog wat werk te verrichten heeft, het Parlement en de Rekenkamer.</p>
      <p sl="en">Ik denk echter dat de aanbevelingen van de Rekenkamer een verschil zullen maken, met name door de grondslag voor de berekening van de subsidiabele kosten te vereenvoudigen en meer te werken met betalingen van vaste of forfaitaire bedragen. We boeken wel vooruitgang, maar te langzaam.</p>
      <p sl="en">Dus, is het glas halfleeg of halfvol? Als ik kijk naar de volle impact van Europese financiering, de verbeteringen die worden aangebracht en hopelijk de tenuitvoerlegging van de aanbevelingen, dan is het glas naar mijn mening halfvol.</p>
    </intervention>
    <intervention id="4-031" speaker_id="1882" name="José Javier Pomés Ruiz" is_mep="True" mode="spoken">
      <p sl="es">Mijnheer de Voorzitter, in overeenstemming met artikel 274 van het Verdrag is de Raad evenzeer verantwoordelijkheid voor de uitgaven als de Commissie. Wij zijn de begrotingsautoriteit.</p>
      <p sl="es">Mijnheer de Voorzitter, hebben we de Raad uitgenodigd voor dit debat? Ik zie geen enkele vertegenwoordiger van de Raad. Heeft de Raad zich geëxcuseerd zijn afwezigheid? Heeft de Raad daarvoor enige reden opgegeven, mijnheer de Voorzitter?</p>
      <p sl="es">Ik begrijp het niet. Wil de Raad niet voor de veertiende keer van de Europese Rekenkamer horen dat het beter moet, gezien het feit dat de raad 80 procent van het geld van de Europeanen uitgeeft? Of vindt de Raad het wel goed zo, dat de lidstaten lekker geld uitgeven terwijl wij hier in het Parlement zo brutaal zijn om vragen te stellen over de fouten van een afwezige gast, want ik ga ervan uit dat de Raad is uitgenodigd?</p>
      <p sl="fr">Ik zal het in het Frans zeggen. We zijn hier in Frankrijk. Waar is het Franse voorzitterschap? Waar is de heer Sarkozy? Waar is uw vertegenwoordiging in dit debat?</p>
      <p sl="es">Misschien wordt er zo, als ik het in taal van Molière zeg, eerder naar me geluisterd Dit is niet acceptabel; al mijn collega’s van de Commissie begrotingscontrole zijn het met me eens dat dit niet nog eens mag gebeuren. Ik dacht dat het Franse voorzitterschap, dat een heel goed voorzitterschap is, het ook in dit opzicht, wat betreft het verschijnen in het Parlement, beter zou doen. Want dit is de plaats waar verantwoording moet worden afgelegd. De Raad kan niet geld uitgeven en dan niet komen. Want we controleren ook de Raad, en niet alleen de lidstaten. Maar de Raad is er nooit. Ze willen niet elke keer hetzelfde horen.</p>
      <p sl="es">De oplossing zou zijn om de nationale verklaringen een grotere rol te geven.</p>
      <p sl="es">Ik wil twee opmerkingen maken:</p>
      <p sl="es">Mijnheer Silva Caldeira, gefeliciteerd. U hebt een goed verslag gemaakt voor dit laatste debat in deze zittingsperiode. Een deel van het succes, van het feit dat de zaken erop vooruitgaan, is te danken aan de Europese Rekenkamer, waar u voorzitter van bent. Wilt u alstublieft onze felicitaties overbrengen aan alle leden, zoals verschillende van mijn collega’s ook al gevraagd hebben?</p>
      <p sl="es">Mijnheer Kallas, deze Commissie heeft voor veel verbeteringen gezorgd. Helaas hebben we het uiteindelijke doel van een positieve betrouwbaarheidsverklaring niet bereikt, maar het gaat de goede kant op.</p>
      <p sl="es">Een kleine suggestie: we moeten vereenvoudigen. We moeten vereenvoudigen en de lidstaten verantwoordelijkheid geven, en dan moeten ze hier komen om verantwoording af te leggen. Vereenvoudiging en het terugdringen van de bureaucratie: dat is de weg om het geld van de Europeanen beter te besteden.</p>
    </intervention>
    <intervention id="4-034" speaker_id="23804" name="Szabolcs Fazakas" is_mep="True" mode="spoken">
      <p sl="hu">Dank u dat ik het woord mag voeren, mijnheer de Voorzitter. De huidige kwijting is volgens mij, een afgevaardigde van een van de nieuwe lidstaten waarvan mevrouw Gräßle de afwezigheid betreurde, om twee redenen belangrijk. Enerzijds is dit het eerste jaar van de periode 2007–2013, dus welke opmerkingen we nu ook maken, ze zullen voor de toekomst effect hebben. Ten tweede is dit het jaar van de laatste kwijting van het Europees Parlement en de Commissie en het is daarom de moeite waard om een evaluatie voor te bereiden.</p>
      <p sl="hu">Misschien zijn mijn collega-afgevaardigden het niet met me eens, maar toch ben ik van mening dat we, hoewel ons voornaamste doel, een positieve betrouwbaarheidsverklaring, niet is bereikt, met trots kunnen terugkijken op wat we gezamenlijk tot stand hebben gebracht. De Commissie onder haar vicevoorzitter, de heer Siim Kallas, en het Parlement onder leiding van de Commissie begrotingscontrole, hebben er niet alleen op toegezien dat hun eigen declaraties en uitgaven allemaal in orde waren, maar zijn er met een kleine, standvastige inspanning in geslaagd om ervoor te zorgen dat de lidstaten die verantwoordelijk zijn voor 80 procent van de uitgaven steeds meer bereid zijn om aan een inspectie mee te werken.</p>
      <p sl="hu">Ik weet dat we op het gebied van de agrarische fondsen en het Cohesiefonds in dit opzicht nog steeds zware taken voor ons hebben liggen, en toch kunnen we bij de uitvoering ervan niet voorbijgaan aan de veranderende omstandigheden in de wereldeconomie. In de huidige crisis is het vooral voor de nieuwe lidstaten van cruciaal belang om de EU-middelen zo snel mogelijk te gebruiken, met hoe minder democratie hoe beter. Dit doel moet worden bereikt zonder het betalingsrisico daardoor te vergroten. Daarom verwelkom ik het feit dat de Europese Rekenkamer ook bezig is met voorstellen voor een vereenvoudiging op dit gebied. Nu is het aan de Commissie en de lidstaten om deze ten uitvoer te brengen. Dank u zeer.</p>
    </intervention>
    <intervention id="4-035" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, ik wil de Rekenkamer en commissaris Siim Kallas bedanken voor hun belangrijke werk voor de Europese belastingbetalers.</p>
      <p sl="fi">In de rekeningen van de Europese Unie is een foutmarge van 2 procent toegestaan. Volgens mij moet het mogelijk zijn om vooral loonkosten, huurkosten en andere administratieve uitgaven met een veel grotere precisie te realiseren. Daarbij mag geen enkele onduidelijkheid worden toegestaan. Er zijn echter andere kostenposten waarbij het moeilijk kan zijn binnen de foutmarge van 2 procent te blijven. Bijvoorbeeld wat de kosten van het regionaal beleid betreft, wordt er momenteel over veel grotere cijfers gesproken. Wij moeten misschien moedig genoeg zijn te erkennen dat het niet realistisch is in deze kostenposten nultolerantie te bereiken.</p>
      <p sl="fi">In de toekomst moeten wij veel kosteneffectiever zijn, moet de aanvraagprocedure eenvoudiger worden en moet het ook mogelijk zijn de verantwoordelijkheid en macht naar nationaal niveau te verschuiven. Dat is in het belang van de Europese belastingbetalers en ik hoop dat de Rekenkamer wat dit betreft doeltreffend te werk gaat.</p>
    </intervention>
    <intervention id="4-036" speaker_id="4412" name="Véronique Mathieu" is_mep="True" mode="spoken">
      <p sl="fr">Mijnheer de Voorzitter, ik wil zeker niet namens het voorzitterschap spreken, maar ik wil wel een antwoord geven op de vraag van de heer Pomés Ruiz. Hij was waarschijnlijk niet in de zaal toen de rapporteur het woord voerde. De Raad wilde niet voor de vergadering van Ecofin naar de plenaire vergadering komen, dat was een absoluut bewuste keuze. Ik denk dat men voor de vergadering van de Raad geen gedachtewisseling wilde.</p>
      <p sl="fr">Dan wil ik ingaan op het verslag zelf. Het sleutelwoord is volgens mij vereenvoudiging. Het gedeeld beheer, beste collega’s, leidt volgens mij vaak tot complicaties bij de Europese fondsen, en het hoge aantal complicaties heeft niet altijd iets met fraude te maken, zeker niet in de landbouwsector. Wat wij hier vaststellen, met name in verband met de plattelandsontwikkeling, is helaas te wijten aan de extreem ingewikkelde procedures bij het beheer van de Europese fondsen.</p>
      <p sl="fr">Gisteren hebben we gestemd over het GLB, en we hebben moeten vaststellen dat bijvoorbeeld de cross-compliance bijzonder ingewikkeld is: de leden van het Europees Parlement pleiten voor de vereenvoudiging van de cross-compliance, omdat de landbouwers hier werkelijk moeite mee hebben. Met name bij de structuurfondsen zouden de procedures moeten worden vereenvoudigd, en dat is een politieke boodschap die we moeten uitdragen. De vereenvoudiging van de Europese fondsen is het sleutelwoord van dit debat.</p>
    </intervention>
    <intervention id="4-037" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">Mijn welgemeende complimenten voor dit verslag dat heel goed gelezen kan worden als een gebruiksaanwijzing voor de complexe betalingsprocedures in de Europese Unie. Ik ben tot een aantal conclusies gekomen met betrekking tot het verslag: duidelijkheid en eenvoudig taalgebruik - een duidelijk blijk van de nieuwe werkmethodes van de Rekenkamer; een analyse die aanleiding geeft tot belangrijke aanbevelingen, ook al komen sommige ervan jaar in jaar uit weer terug; en focus op de resultaten. Laten we nu eens verder kijken dan de kwaliteiten van het verslag alleen en nagaan hoe de Europese Unie scoort als het gaat om de rechtmatigheid van haar uitgaven en de doeltreffendheid ervan. Dat brengt me tot de volgende conclusies: zwakke plekken in de toezichtssystemen in de lidstaten en tot op zekere hoogte een doeltreffend toezicht door de Commissie; hoge spreiding van fouten over de verschillende betalingscategorieën en hoge daarbij betrokken bedragen. We moeten echt iets doen aan het grote aantal fouten in specifieke categorieën. Er is weliswaar grote vooruitgang geboekt, maar het is nog onvoldoende. De belangrijkste bevindingen van het verslag staan in de aanbevelingen ter verbetering van het betalingsbeheerssysteem van de Europese fondsen: verbetering van het toezicht op de verschillende niveaus – het eerste, tweede en derde – en de verbanden ertussen, wat met name de verantwoordelijkheid is van de lidstaten; en vereenvoudiging van de procedures ter vereenvoudiging van het toezicht alsook voor een risicoloze tenuitvoerlegging. Het zijn veelal de nieuwe lidstaten waar het om gaat, en daarom denk ik dat er betere samenwerking met deze nieuwe lidstaten en de nodige bijstand vereist is om ze in staat te stellen duidelijke en nauwkeurige nationale toezichtsmechanismen te creëren.</p>
    </intervention>
    <intervention id="4-038" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, ik wil de Rekenkamer graag bedanken voor haar presentatie van vanochtend, die zeer gedetailleerd en heel nuttig was. Inderdaad, de foutpercentages zijn te hoog – en we streven allemaal naar perfectie – maar er is wel vooruitgang geboekt en de EU heeft ook in het algemeen vooruitgang geboekt, dus dat moeten we toejuichen.</p>
      <p sl="en">Het algemene punt dat ik wil maken is dat de lidstaten wellicht voorzichtiger zijn met hun eigen geld dan met Europees geld en die houding moeten we veranderen. Zoals anderen al hebben aangegeven, moeten we de regels en verordeningen echter ook niet al te gecompliceerd maken, wat compliance betreft, omdat dat mensen wegjaagt en met name degenen die toegang tot financiering nodig hebben.</p>
      <p sl="en">Hier in mijn hand heb ik – vers van de pers – de “gezondheidscontrole” van het gemeenschappelijk landbouwbeleid waarover vannacht in de late uurtjes overeenstemming is bereikt. Iets wat me opviel in de presentatie vanochtend is dat duidelijk werd gezegd dat er met betrekking tot plattelandsontwikkeling grote problemen zijn met de naleving, terwijl we, volgens de gezondheidscontrole, nu meer geld wegnemen van de bedrijfstoeslagregeling en dat voor plattelandsontwikkeling gebruiken. Hier moeten we goed naar kijken, want in theorie is het financieren van programma’s voor plattelandsontwikkeling om iets te doen aan klimaatverandering, biodiversiteit en watermanagement een heel goed idee, maar hoe kunnen we deze zaken meten en hoe kunnen we beoordelen of we waar voor ons geld krijgen? Dit moeten we zorgvuldig bestuderen.</p>
      <p sl="en">Ik ben bezorgd dat dit verslag net als in het verleden zal worden gebruikt om de EU een uitbrander mee te geven, om kritiek te leveren, in plaats van het te gebruiken waarvoor het bedoeld is, namelijk te zeggen: kijk, we hebben vooruitgang geboekt en we wijzen op terreinen waar nog meer verbeteringen moeten plaatsvinden, zodat we Europees geld op een manier besteden die goed is voor de Europese burger en voorkomen die bestedingen al te gecompliceerd te maken.</p>
      <p sl="en">Het meest gebruikte woord in dit Huis vanochtend was “vereenvoudiging”. Als het zo eenvoudig zou zijn, dan zouden we dat al doen. Aangezien ik niet denk dat het zo makkelijk is, denk ik dat we ervoor zouden moeten zorgen dat degenen die het toezicht en de inspecties uitvoeren beter weten wat er speelt in het veld. Dat zou het proces vooruit kunnen helpen. Ik feliciteer de Rekenkamer met het verslag en hoop dat we ons geld goed blijven uitgeven.</p>
    </intervention>
    <intervention id="4-039" speaker_id="28288" name="Jan Olbrycht" is_mep="True" mode="spoken">
      <p sl="pl">Mijnheer de Voorzitter, allereerst wil ik graag mijn goedkeuring uitspreken voor het verslag van de Rekenkamer, dat de consistentie van zijn werk bevestigt.</p>
      <p sl="pl">Ik wil er ook op wijzen dat deze verslagen altijd binnen een bepaalde context worden geanalyseerd. Deze context is juist nu heel belangrijk, want we werken, op de eerste plaats, aan een nieuwe vorm voor ons beleid voor de jaren na 2013. Op de tweede plaats debatteren we over methoden om toezicht te houden op de effectiviteit van ons beleid en om deze effectiviteit te beoordelen. En op de derde plaats werken we allemaal aan het antwoord van de Europese Unie op de financiële crisis en aan de aanpassing van onze hulpmiddelen, methoden en instrumenten om de nieuwe uitdagingen het hoofd te bieden.</p>
      <p sl="pl">Als we in dit verband kijken naar de resultaten van het verslag, dat zich concentreert op het cohesiebeleid, wordt onze aandacht getrokken door het feit dat het verslag een duidelijke verbetering constateert op gebieden waarop de Commissie zelf verantwoordelijk was voor bepaalde acties. Aan de andere kant zijn de resultaten op gebieden waarop sprake is van controles op verschillende niveaus en van verantwoordelijkheid van de lidstaten, tot nu toe gering, zoals in het verslag wordt opgemerkt, doordat we de directe resultaten van de hervormingen die momenteel worden doorgevoerd, nog niet kunnen zien.</p>
      <p sl="pl">Ik wil ook graag opmerken dat we, zoals de heer Ferber heeft opgemerkt, een duidelijk onderscheid moeten maken tussen fouten, misbruik en slecht beheer, wanneer we aan nieuw beleid werken, en goed moeten kijken hoe we die relateren aan de effectiviteit van beleid. Naar mijn mening is het verkeerd om een fout of een bepaald foutniveau eenvoudigweg gelijk te stellen met ineffectiviteit van een bepaald beleid. Wanneer we simplistisch conclusies trekken, kan dat ertoe leiden dat we afstappen van beleid dat absoluut essentieel is in de nieuwe situatie.</p>
    </intervention>
    <intervention id="4-040" speaker_id="38398" name="Esther De Lange" is_mep="True" mode="spoken">
      <p sl="nl">Voorzitter, ook ik wil de Rekenkamer bedanken voor de presentatie van het jaarverslag en de Commissie voor haar reactie daarop. Maar ondanks de positieve geluiden aan boekhoudkundige kant, staan we eigenlijk toch weer voor dezelfde situatie als in de voorafgaande jaren. Bij cohesie is er inderdaad actie ondernomen, o.a. via het actieplan van de Europese Commissie, en is het foute percentage enigszins gedaald van 12 naar 11 procent, maar uiteraard is dat ruim onvoldoende. Bij landbouw en andere grote kostenposten op de begroting zien we een dubbel beeld. Bij het landbouwbeleid zelf ligt het foute percentage onder de kritische grens van 2 procent, mede dankzij het geïntegreerde controlesysteem. Wel denk ik dat we landen die nu al meer dan tien jaar dat geïntegreerde controlesysteem niet goed uitvoeren, strenger moeten gaan bestraffen via progressieve financiële correcties.</p>
      <p sl="nl">Bij de plattelandsontwikkeling aan de andere kant is het beeld minder rooskleurig. Wat mij betreft, collega McGuinness heeft het al gezegd, was dat een duidelijke oproep aan de Raad van Ministers van Landbouw, die onlangs bij elkaar was, om niet al te hard van stapel te lopen als het gaat om het overhevelen van gelden van het landbouwbeleid naar het plattelandsbeleid. Ik heb inmiddels begrepen dat de Raad iets minder hard van stapel is gelopen dan de Commissie graag had gezien, maar toch is de nu voorgestelde modulatie aanzienlijk.</p>
      <p sl="nl">Tot zover de problemen. Nu de oplossingen. Ik heb de Rekenkamer in wollige termen horen spreken over het afwegen van controlekosten, over vereenvoudiging, over heldere doelstellingen. Allemaal leuk en wel, maar zowel de Europese Commissie als de Rekenkamer weten heel erg goed dat het probleem ligt bij het feit dat 80 procent van de uitgaven mede worden beheerd door de lidstaten. Het ligt dus ook voor de hand om ook de oplossing mede te zoeken via deze lidstaten. Groot is dan ook mijn verbazing dat noch de Rekenkamer noch de Europese Commissie het heeft gehad over nationale managementverklaringen. Ik wil de commissaris eraan herinneren dat hij in het kader van de vorige kwijting heeft toegezegd dat hij zich zal inzetten voor deze verklaringen en ik wil graag weten of hij dat gedaan heeft en waaruit dat dan mag blijken, want ik heb deze niet gezien. Aangezien deze verklaringen voor ons een leerproces zijn, denk ik dat het zaak is eens goed te bekijken hoe de huidige jaarlijkse overzichten en nationale verklaringen kwalitatief in elkaar zitten en daaruit lering te trekken. Ik ga er in elk geval van uit dat de Europese Commissie ons daarbij de komende maanden behulpzaam zal zijn.</p>
    </intervention>
    <intervention id="4-041" speaker_id="38609" name="Rumiana Jeleva" is_mep="True" mode="spoken">
      <p sl="bg">De publicatie van de jaarrekening van de Europese Rekenkamer is een goed moment om eens nader te bekijken waarvoor en hoe de begroting van de Europese Unie wordt aangewend. Het doel van de EU-begroting is eerst en vooral het verbeteren van het leven van de bijna 500 miljoen EU-burgers. De begroting wordt gebruikt om projecten te financieren met een directe invloed op het dagelijkse leven van onze burgers, zoals wegen en snelwegen. Zoals u weet staan we nu op een kruispunt waarop de “eurosceptici” erin zijn geslaagd sommige burgers met lege beloften en valse beweringen te misleiden. Europa de schuld geven van alles dat niet werkt is een van hun gebruikelijke methodes. Wij moeten echter alles in het werk stellen om de burgers van de Europese Unie in staat te stellen volledig profijt te trekken van het lidmaatschap. We moeten een duidelijke boodschap doen uitgaan dat wij als de wetgevers van Europa willen dat de Europese Unie doeltreffender en effectiever werkt. Alleen op deze manier kunnen we voorkomen dat de eurosceptici nog meer successen boeken.</p>
      <p sl="bg">In verband hiermee zou ik iets willen zeggen over mijn eigen land, Bulgarije. De burgers van het land wachtten vele jaren met smart op het moment waarop zij zichzelf gelijke burgers van de Europese Unie zouden kunnen noemen en de vruchten zouden kunnen plukken van het lidmaatschap. Zoals ook in Europese rapporten over uiteenlopende onderwerpen gemeld wordt, zijn veel van mijn landgenoten nu ondanks de toetreding tot de Europese Unie nog altijd verstoken van de voordelen van de communautaire solidariteit, en wel als gevolg van het wanbeheer en de tekortkomingen van de regering. Dat stond tevens in het laatste verslag van de Europese Commissie van juli 2008, dat helaas geleid heeft tot een gedeeltelijke bevriezing van de Europese gelden voor Bulgarije. Dat is werkelijk een zeer ernstige situatie, want ik zie niets liever dan dat mijn landgenoten leven in een welvarend Bulgarije dat zijn rechtmatige plaats heeft ingenomen in een verenigd Europa en dat geen beschuldigingen van corruptie op hoog niveau hoeft te verduren en niet gebukt gaat onder georganiseerde misdaad.</p>
      <p sl="bg">Tot slot wil ik alle Europese en nationale instelling oproepen om hun inspanningen om de in het jaarrekening van de Rekenkamer genoemde tekortkomingen recht te zetten te blijven voortzetten en te vechten voor een geleidelijke verbetering van de levenskwaliteit van de burgers van de Europese Unie.</p>
    </intervention>
    <intervention id="4-042" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Voorzitter, catch the eye. Ik denk dat dit een onderwerp is dat bij veel burgers het oog treft. Het ontbreken van goedkeuring, dat heeft toch iets van het maken van fouten. Ook na zoveel jaren moet je je dan afvragen of er in het systeem geen onvolkomenheden zitten waaraan je wat zou moeten doen. De heer Ferber heeft erop gewezen dat je landen die aanhoudend niet aan de verplichtingen van duidelijkheid en eigen verantwoordelijkheid voldoen, dan maar met een andere manier van financieren moet benaderen. Hij heeft gezegd dat je dit zou kunnen doen door het verstrekken van de middelen onder de voorwaarde dat deze later pas definitief worden uitgegeven. Ik voel daar wel voor. Landen moeten kiezen, zeker als het om de structuurfondsen, de landbouw en de plattelandsvernieuwing gaat.</p>
    </intervention>
    <intervention id="4-043" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, zoals mijn goede vriend de heer Bloom zojuist terecht heeft gezegd, is het simpelweg niet juist om te zeggen dat de jaarrekening volledig is goedgekeurd door de auditors. Het lijkt erop dat ongeveer 6 miljard euro niet kan worden verantwoord. Met de huidige koers is dat ongeveer 4,7 miljard Britse pond. De nettobijdrage van Groot-Brittannië aan de EU in 2007 bedroeg 4,3 miljard pond. Dit nettobedrag is gerekend na de Britse restitutie en het geld dat we hebben besteed in eigen land. Er bestaat natuurlijk niet zoiets als ‘EU-geld’. Een geldbedrag dat hoger is dan de bijdrage van Britse belastingbetalers aan de EU-begroting verdwijnt zeer waarschijnlijk in de zakken van fraudeurs.</p>
      <p sl="en">Dit vormt een perfecte samenvatting van het Britse lidmaatschap van de Europese Unie: een absolute en complete verspilling van geld. Steeds meer Britten realiseren zich dat de Europese Unie …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-044" speaker_id="38604" name="Dushana Zdravkova" is_mep="True" mode="spoken">
      <p sl="bg">Ik zou mij graag willen aansluiten bij alle complimenten voor de jaarrekening. Het is voor mij erg belangrijk dat daarin gepleit wordt voor verbetering van de systemen voor het toezicht op en het beheer van de Europese fondsen alsook voor vereenvoudiging van deze procedures. Ik ben het volledig eens met de conclusies en aanbevelingen voor de Europese Commissie, ze slaan de spijker op zijn kop. Ik zou in verband daarmee graag het betreurenswaardige voorbeeld willen noemen van het in de jaarrekening genoemde ondoeltreffende toezicht in Bulgarije. Er blijft kritiek komen op mijn land voor onregelmatigheden in het beheer van de fondsen voor de pretoetredingsprogramma’s dat in handen is van een aantal uitvoeringsagentschappen. Dit is een duidelijk bewijs van het feit dat wanbeheer door de Bulgaarse regering heeft geleid tot misbruik en dat de resultaten die met de pretoetredingsmechanismen beoogd werden niet behaald zijn. Ik ben echter van mening dat wanneer de Commissie de juiste doeltreffende toezichtsmaatregelen getroffen had, het niet zo ver had hoeven komen. Ook al wordt dit in haar antwoord op pagina 51 van de jaarrekening door de Commissie erkend, toch is het mij niet duidelijk welke specifieke maatregelen er nu precies nodig zijn.</p>
    </intervention>
    <intervention id="4-045" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, de heer Kallas heeft aan het begin van zijn mandaat aangegeven dat hij streefde naar een positieve betrouwbaarheidsverklaring, maar eerlijk gezegd is er weinig veranderd in de verschillende verslagen van de Rekenkamer in deze zittingsperiode. Ik ben bang, mijnheer Kallas, dat in uw verslagen en in uw mening over het huidige verslag een Peter Mandelson-ervaring naar voren komt. Net als de Mandelsons zegt u dat alles piccobello in orde is en de jaarrekeningen prima zijn, maar dat is helemaal niet waar.</p>
      <p sl="en">De schuld leggen bij de lidstaten is geen eerlijke verdediging, aangezien artikel 274 van het Verdrag stelt dat de keten eindigt bij de Commissie. Wie geeft de lidstaten immers het geld? Wie, wetende wat de problemen zijn – en dat hoort u ieder jaar van die meneer naast u – kan de broekriem aantrekken en de geldkraan voor bepaalde programma’s dichttrekken? Mijnheer Kallas, de keten stopt bij u. Ik ben bang dat u hebt gefaald.</p>
    </intervention>
    <intervention id="4-046" speaker_id="photo_generic" name="Vítor Manuel da Silva Caldeira" is_mep="True" mode="spoken">
      <p sl="en">Rekenkamer . − Mijnheer de Voorzitter, allereerst wil ik iedereen graag bedanken voor de aardige woorden over degenen die werken bij de Rekenkamer en allen die hebben bijgedragen aan het resultaat waarover we vanochtend hebben gesproken. Namens alle medewerkers van de Europese Rekenkamer dank ik de leden voor hun waardering voor wat wij doen om het Europees Parlement bij te staan, zoals omschreven in het Verdrag. Dat is ons mandaat. Het is onze rol.</p>
      <p sl="en">Wij nemen nota van uw opmerkingen en suggesties aan de Rekenkamer om de manier waarop hij zijn resultaten en conclusies presenteert en aan u en de burgers van de Europese Unie meedeelt verder te verbeteren. We streven ernaar de internationale boekhoudnormen op alle terreinen strikt ten uitvoer te leggen, ook bij het beoordelen van het werk van andere auditors, met name degenen die in de lidstaten betrokken zijn bij de auditing van fondsen van de Europese Unie.</p>
      <p sl="en">Ik zal afsluiten door kort te zeggen dat wij het Europees Parlement en zijn Commissie begrotingscontrole zullen blijven bijstaan tijdens de kwijtingsprocedure en dat we opnieuw zullen streven naar volledige samenwerking met alle instellingen. Uiteindelijk is hetgeen dat telt het feit dat het resultaat van ons werk, zoals ik al zei in mijn toespraak, een teken is dat de Europese instellingen verantwoordelijk en transparant zijn en dat men vertrouwen kan hebben in de Europese Unie.</p>
    </intervention>
    <intervention id="4-047" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, er zijn vele opmerkingen gemaakt. Ons wacht een lang proces van kwijting en debat, waarbij op al deze opmerkingen antwoorden en/of commentaar moet worden gegeven.</p>
      <p sl="en">Ik wil graag één opmerking maken over vereenvoudiging, een term die zo vaak is gevallen. Iedereen zegt dat hij vóór vereenvoudiging is, maar in feite zijn er twee verschillende onderliggende meningen. De eerste is dat de begunstigden meer vrijheid willen hebben over de manier waarop zij het geld dat zij ontvangen besteden, terwijl degenen die dat geld inbrengen goed willen weten wat er met dat geld gebeurt. Er is dus een constante tegenstrijdigheid. In de tweede plaats zijn wij er altijd van uitgegaan – hoewel de afgelopen twee jaar anders waren – dat er een nultolerantiebeleid geldt voor iedere fout. De regels worden daarom opgesteld om iedere fout in de miljoenen verrichtingen die plaatsvinden, te voorkomen. Dat heeft ook een soort mythisch beeld van de beroemde betrouwbaarheidsverklaring opgeleverd, namelijk dat er in de onderliggende verrichtingen van alle jaarrekeningen fouten zitten. In feite is het zo dat 95 procent van alle uitgaven foutenvrij is, zoals de Rekenkamer aangeeft in dit verslag, behalve bij de structuurfondsen, waar het foutenpercentage hoger ligt. De overgrote meerderheid van de uitgaven vindt dus in overeenstemming met de regels plaats.</p>
      <p sl="en">Toch is nultolerantie ten aanzien van fouten een thema dat wij binnenkort zullen bespreken. De kwestie van aanvaardbare risico’s is hier ook vaak aan de orde gesteld en we zullen het Parlement binnenkort een mededeling sturen over de intensieve debatten die op dit moment plaatsvinden in de Commissie. Wij beschikken over modellen die duidelijk aantonen dat als men bijvoorbeeld nultolerantie wil – 100 procent foutenvrij – dit gepaard gaat met enorme kosten voor controles. Er is ergens een punt waarop fouten, kosten en risico’s samenkomen. In dit verband hebben wij veel waardering voor de aanpak van de Rekenkamer, in de eerste plaats wat betreft de invoering van dit soort kwantitatieve licht, dat een veel beter beeld geeft. Vervolgens zullen we gaan kijken – zoals een van de collega’s aangaf – of de materialiteitsdrempel in sommige gebieden misschien lager zou moeten zijn en op andere terreinen juist hoger. Dat zal een redelijker interpretatie opleveren van de vereiste van wettigheid en regelmatigheid van de verrichtingen.</p>
    </intervention>
    <intervention id="4-048" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem4" title="4. Wijziging van Verordening (EG) nr. 1073/1999 betreffende onderzoeken door het Europees Bureau voor fraudebestrijding (OLAF) (debat)">
    <intervention id="4-050" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0394/2008) van Ingeborg Gräßle, namens de Commissie begrotingscontrole, over het voorstel voor een verordening van het Europees Parlement en de Raad tot wijziging van de Verordening (EG) nr. 1073/1999 betreffende de door het Europees Bureau voor fraudebestrijding (OLAF) verrichte onderzoeken (COM(2006)0244 – C6-0228/2006 – 2006/0084(COD)).</p>
    </intervention>
    <intervention id="4-051" speaker_id="28220" name="Ingeborg Gräßle" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer de commissaris, beste collega's, eind goed, al goed. Als rapporteur leg ik vandaag 92 amendementen ter wijziging van de OLAF-verordening aan u voor, en vraag u ermee in te stemmen. Dit is de eerste hervorming sinds het bestaan van het Bureau, en die gaat over de eigenlijke basis ervan, en wel de verordening die essentiële aspecten van OLAF regelt.</p>
      <p sl="de">Het Europees Parlement heeft er twee jaar de tijd voor genomen om deze verordening te behandelen, omdat alles wat met OLAF te maken heeft ook bij ons altijd gevoelig ligt. Ik ben trots dat wij er in het Europees Parlement en in de Commissie begrotingscontrole werkelijk in geslaagd zijn om het met elkaar eens te worden. We zijn niet verdwaald in de details, en zijn niet de mist ingegaan, wat de Raad vaak doet. We zijn het eens over het doel van de hervormingen, we willen het Bureau efficiënter maken, zodat het beter in staat is om zijn belangrijke taken uit te voeren.</p>
      <p sl="de">Wij staan achter dit Bureau, wij steunen dit Bureau, en wij willen ook dat het in staat is om zijn werk te doen. Ik zou alle medewerkers van OLAF – ook de directeur-generaal – willen bedanken voor hun werk, en zeggen dat we dit werk nodig hebben. Ik zou ook alle collega’s willen bedanken, de schaduwrapporteurs, de adviseurs, het secretariaat van de commissie en natuurlijk ook mijn eigen medewerkers, die werkelijk heel hard hebben gewerkt aan dit dossier. Ik dank u allen voor de brede steun voor dit werk, want het Parlement kan deze strijd alleen maar winnen wanneer er een brede steun bestaat.</p>
      <p sl="de">We hebben de ontwerptekst uit 2006 van de Commissie, die eigenlijk al achterhaald was, samen verder ontwikkeld en er een aantal werkelijke vernieuwende elementen aan toegevoegd, zoals een adviseur-revisor die zich uitsluitend bezighoudt met de behandeling van klachten. Zo kunnen we verhinderen dat OLAF tot stilstand wordt gebracht en door interne conflicten wordt geblokkeerd. We hebben die verbetering van de fraudebestrijding op het niveau van de lidstaten in ons vaandel geschreven.</p>
      <p sl="de">Beste vrienden van de Raad, ook vandaag schittert u weer door afwezigheid, maar we zijn niet van plan om wie dan ook tegen zijn wil gelukkig te maken, en we willen dat ook niet. We willen dat de fraudebestrijding een gezamenlijk onderwerp wordt. We willen geen monoloog, maar een dialoog. We willen één keer per jaar een gezamenlijke vergadering om de hoofdpunten in verband met fraudebestrijding en de problemen in de lidstaten te bespreken.</p>
      <p sl="de">We willen de juridische bescherming van de personen die bij een procedure betrokken raken verbeteren, en die tijdens het hele onderzoek door OLAF garanderen. We hebben de hele verantwoordelijkheid daarvoor overgedragen aan OLAF en aan de rechters en procureurs. We willen dat de resultaten van onderzoek door OLAF beter kunnen worden gebruikt, ook in de rechtbank. We willen ervoor zorgen dat het geldende nationale recht vanaf het begin van het onderzoek wordt gerespecteerd, en dat het bewijsmateriaal volgens de regels van het nationale recht wordt verzameld.</p>
      <p sl="de">We betreuren ten zeerste dat bepaalde lidstaten – waaronder Luxemburg – nog nooit resultaten van onderzoek door OLAF aan een rechtbank hebben voorgelegd. Een Luxemburger die met geld van de EU louche streken uithaalt heeft veel kans dat hij ongemoeid wordt gelaten. Dat is rampzalig voor het rechtsgevoel. Daarom hechten wij veel waarde aan de gelijke behandeling van alle burgers naar wie OLAF onderzoek verricht. Ambtenaren van de EU mogen niet anders worden behandeld dan andere burgers, niet beter en niet slechter.</p>
      <p sl="de">De Commissie zou er goed aan doen om ook maar de indruk te vermijden dat ze dat misschien anders ziet. Anders, mijnheer de commissaris, komt u mij tegen op het oorlogspad. Ik weet dat u straks zult zeggen dat dit onaanvaardbaar is, en dat u uw standpunt zult herhalen. Dat is jammer! Het Parlement zal er heus wel voor zorgen dat u nooit in de verleiding zult komen om resultaten van onderzoek naar medewerkers van de EU onder het tapijt van de Commissie te vegen.</p>
      <p sl="de">Nu moeten we stormlopen tegen de Raad. De Raad wil niet met ons onderhandelen over deze verordening, maar streeft naar de consolidering van de drie rechtsgrondslagen van OLAF. Dat betekent dat we veel tijd verliezen, zonder dat we weten hoe het zal aflopen, we verspelen de kans om nu te bereiken wat haalbaar is, de werkomstandigheden voor het bureau te verbeteren, en bovendien het bureau te beschermen tegen kritiek in verband met personen naar wie onderzoek loopt.</p>
      <p sl="de">Beste Raad, laat we nu de stappen zetten die we samen kunnen zetten. Laten we beginnen met de eerste stap, en niet met de derde. Als rapporteur ben ik bereid om met het Tsjechische voorzitterschap snel een tweede lezing door te voeren. Waar een wil is, is een weg, en ik weet zeker dat we samen een oplossing kunnen vinden.</p>
    </intervention>
    <intervention id="4-052" speaker_id="photo_generic" name="Siim" is_mep="True" mode="spoken">
      <p sl="en">Kallas, vicevoorzitter van de Commissie . − Mijnheer de Voorzitter, ik wil graag eerst mevrouw Gräßle danken voor haar enorme gedrevenheid in deze zaak en de Commissie begrotingscontrole voor haar standvastigheid in het debat. De Commissie waardeert het vele werk van de rapporteur. Zij was van essentieel belang voor het oppakken van dit voorstel, dat al sinds 2006 in de wacht staat. Een eerste voorstel is zelfs al in 2004 ingediend.</p>
      <p sl="en">De tijden zijn veranderd sinds 2004 en 2006. Het grootste deel van het werk van OLAF betreft nu niet de instellingen, maar externe partijen. Het bureau voert in heel Europa en zelfs in de hele wereld fraudeonderzoeken uit, op elke plek waar EU-geld wordt uitgegeven. Het heeft groot succes in zijn werk, zoals breed wordt erkend.</p>
      <p sl="en">Wat overblijft is een schizofrene situatie, als u me toestaat zo’n analytische term te gebruiken. Enerzijds is OLAF een ‘normaal’ directoraat-generaal van de Commissie, waarvoor de Commissie volledig verantwoordelijk is. Anderzijds heeft het een onderzoeksfunctie en treedt het onafhankelijk op, maar ook voor dat optreden is de Commissie verantwoordelijk. Waar ligt de grens en waar ligt de grens van onafhankelijkheid en rekenplichtigheid in een dergelijke structuur?</p>
      <p sl="en">Wij zijn van mening dat de benodigde onafhankelijkheid van inmenging buitenaf van een geloofwaardige antifraudedienst een duidelijke en sterke bestuursstructuur vereist. Duidelijke regels voor onderzoeken en solide verantwoordingsregelingen horen bij operationele onafhankelijkheid.</p>
      <p sl="en">Er zijn in feite twee opties: OLAF als onderdeel van de Commissie, maar met een duidelijke toewijzing en scheiding van verantwoordelijkheden, of OLAF als orgaan dat volledig onafhankelijk is van andere EU-instellingen, waarbij moet worden gezorgd voor een sterk toezicht en een verantwoordingsplicht.</p>
      <p sl="en">De leidende beginselen achter het voorstel van de Commissie van 2006 waren bedoeld om het bestaande juridisch kader van OLAF te versterken: een duidelijker bestuursstructuur voor OLAF; meer verantwoordelijkheid en toezicht; een betere bescherming van personen die onderzocht worden en een versterkt kader voor onderzoeken en de follow-up daarvan.</p>
      <p sl="en">Op die basis kan de Commissie de amendementen zoals voorgesteld in het ontwerpverslag waarover u vandaag stemt volledig steunen, aangezien ze overeenstemmen met de algemene hervormingsdoelstellingen, en u bedanken voor de amendementen die nog verder worden ontwikkeld.</p>
      <p sl="en">Anderzijds heeft de Commissie tijdens het ontwerpproces zeer duidelijk gemaakt dat sommige amendementen in de huidige situatie niet in overweging kunnen worden genomen, simpelweg omdat de huidige status van het OLAF als directoraat-generaal van de Commissie dergelijke veranderingen wettelijk niet toestaat.</p>
      <p sl="en">Hieronder vallen onder meer: het sluiten van onafhankelijke samenwerkingsovereenkomsten door OLAF; het onafhankelijke optreden van OLAF voor het Europees Hof van Justitie; of besluiten van het Europees Parlement en de Raad over benoemingen van het directoraat-generaal van OLAF.</p>
      <p sl="en">De Commissie heeft ook duidelijk gemaakt dat zij een beperkt aantal voorstellen niet kan aanvaarden omdat die, in hun huidige bewoordingen, zouden afwijken van de voorziene verbeteringen op het vlak van governance of bepaalde, in de huidige verordening verankerde waarborgen zouden opheffen.</p>
      <p sl="en">Dit omvat onder meer de reikwijdte van de governanceregeling, de procedurele rechten van betrokken personen en een betere follow-up van kleinere zaken.</p>
      <p sl="en">De Commissie heeft echter zorgvuldig nota genomen van het feit dat, parallel aan de discussie over het huidige hervormingsvoorstel, zowel het Europees Parlement als de Raad herhaaldelijk, en op bijzonder dringende wijze, hun voorkeur hebben uitgesproken voor meer vereenvoudiging en consolidatie van het hele antifraudewetgevingspakket. Het komende Tsjechische voorzitterschap heeft de Commissie gevraagd daarover een ontwerpdocument te presenteren voorafgaand aan een debat op werkgroepniveau dat gepland is voor de tweede helft van zijn mandaat.</p>
      <p sl="en">De Commissie streeft er daarom naar het verzochte brede discussiedocument begin 2009 te presenteren, gebaseerd op ervaringen met de bestaande antifraudestructuur uit het verleden en de input uit het huidige hervormingsdebat, evenals andere nuttige elementen, zoals hierboven uiteengezet. Het Europees Parlement zal hier volledig bij betrokken zijn.</p>
      <p sl="en">Ik sluit af met opnieuw te benadrukken dat de Commissie dankbaar is voor de steun van het Europees Parlement. De Commissie is niet bang om openlijk aan te geven waar volgens ons de grenzen liggen, maar de Commissie is altijd bereid geweest, en zal dat ook altijd zijn, om in volledige openheid en samenwerking alle kwesties te bespreken die nodig zijn voor het opstellen van een solide en betrouwbaar kader voor de toekomst van OLAF en een succesvolle fraudebestrijding.</p>
    </intervention>
    <intervention id="4-053" speaker_id="2278" name="Paul Rübig" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, geachte collega’s, allereerst zou ik de heer Bösch hartelijk willen bedanken. Hij was één van degenen die de oprichting van OLAF mogelijk hebben gemaakt. Hij had een vooruitziende blik, hij zag al vroeg dat een dergelijke instantie natuurlijk ook een garantie biedt voor de Europese instellingen. Dat hebben we naar buiten toe nodig. We hebben een instantie nodig die een helder en transparant beleid voert, die er voor de burger is, die de desinformatie rechtzet die meestal van buiten Europa komt en de belangen van Europa schaadt, een instantie die hard ingrijpt wanneer er misstanden worden vastgesteld, en die recht maakt wat krom is.</p>
      <p sl="de">Daarom is het ook belangrijk dat het Comité van toezicht de onafhankelijkheid van OLAF garandeert, en vooral dat het Hof van Justitie garandeert dat de directeur-generaal zijn werk kan blijven doen. Dat is een voorwaarde voor onafhankelijk en objectief werk. Het is ook belangrijk dat de rechten van personen die door OLAF voor een onderhoud worden uitgenodigd of worden beschuldigd heel duidelijk kenbaar worden gemaakt. Dat geldt ook voor het Parlement. Ook in het Europees Parlement moeten de rechten van de betrokken personen volledig worden gegarandeerd. Bovendien moeten we in de samenwerking met derde landen, maar ook met andere instellingen van de lidstaten van de Unie, met name de nationale en regionale rekenkamers, garanderen dat Europa zijn middelen gericht en optimaal gebruikt.</p>
      <p sl="de">Daarom zou ik mevrouw Gräßle willen feliciteren, ze wil haar vaardigheden en haar wilskracht gebruiken om dit bijzonder zware dossier met succes af te sluiten. Ik wens haar het allerbeste, en hoop dat een en ander snel in wetgeving kan worden omgezet!</p>
    </intervention>
    <intervention id="4-054" speaker_id="2048" name="Herbert Bösch" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, ik zou de heer Rübig willen danken voor zijn vriendelijke woorden! We mogen inderdaad wel een beetje trots zijn. Ik zou nog aan iemand anders willen herinneren: onder het voorzitterschap van onze zeer gewaardeerde collega Diemut Theato heeft onze commissie, de Commissie begrotingscontrole van het Europees Parlement, in de lente van 1999 gebruik gemaakt van een window of opportunity om dit Bureau in het leven te roepen. Ik wil ook even herinneren aan de basisprincipes die we hebben gevolgd, zoals de onafhankelijkheid van het onderzoek, en natuurlijk ook dat OLAF altijd als een provisorische instelling bedoeld was. We wachten op de dag dat we een Europees openbaar ministerie krijgen, dan zal OLAF niet meer zijn wat het vandaag is. Daarom hebben we altijd veel waarde gehecht aan een sterk Comité van toezicht, en een hoge mate van onafhankelijkheid. We hebben daarover onlangs een studiebijeenkomst georganiseerd, en hebben vastgesteld dat die onafhankelijkheid inderdaad niet bedreigd is.</p>
      <p sl="de">Dat is ook een compliment aan het adres van de Commissie. Ik heb alle begrip voor de woorden van de heer Kallas. Het is niet makkelijk om dit in de praktijk te brengen, deze hybride organisatie is min of meer onafhankelijk, maar niet helemaal, en daarom ben ik heel nieuwsgierig wat er in de samenvatting van de raadpleging zal staan. Het is natuurlijk niet geoorloofd dat een van de organisaties die borg staan voor de onafhankelijkheid – dat is de Raad – helemaal niet deelneemt aan dit debat. Zo kan dat niet functioneren. Wanneer we geen werkelijk onafhankelijke organisatie kunnen creëren kunnen we de onafhankelijkheid alleen maar garanderen door zoveel mogelijk instellingen een net te laten knopen waaraan iedereen een beetje trekt. Anders hangt OLAF plotseling nog maar aan één touwtje, en is niet meer onafhankelijk. De drie instellingen die eraan moeten trekken zijn de Raad, de Commissie en het Parlement. Ze moeten echter op een kritische afstand van OLAF blijven, want niet alles wat OLAF doet is prachtig. Wanneer we ons niet aan die principes houden, brengen we het welslagen van OLAF in gevaar. Ik zou de rapporteur willen bedanken voor haar werk, en hoop, net als de vorige spreker, dat we dit snel kunnen afronden.</p>
    </intervention>
    <intervention id="4-055" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">namens de ALDE-Fractie. – Mijnheer de Voorzitter, mijnheer de commissaris, allereerst zou ik de rapporteur werkelijk van harte willen feliciteren. Ze heeft zich echt op dit dossier gestort, dat heb ik nog niet vaak meegemaakt!</p>
      <p sl="de">De EU beschikt in de vorm van OLAF werkelijk over iets bijzonders: een onafhankelijke dienst voor de bestrijding van corruptie. Andere internationale organisaties zijn daar jaloers op. De heren Bösch en Rübig hebben er al op gewezen dat dit Parlement degene was die in 1999 heeft aangedrongen op de onafhankelijkheid van het nieuwe bureau, nadat we slechte ervaringen hadden opgedaan met de voorgangers van OLAF. We mogen niet vergeten dat OLAF indertijd alleen maar om praktische redenen aan de Commissie is toegewezen, of gekoppeld.</p>
      <p sl="de">Helaas zijn velen de schandalen van 1999 al weer een beetje vergeten, en hebben ze dus ook minder respect voor de nodige onafhankelijkheid van een dienst voor de bestrijding van corruptie. Intussen is wel duidelijk geworden dat de bestaande garanties niet voldoende zijn om OLAF te beschermen tegen beïnvloeding en vooral tegen de al vaker voorkomende blokkades. We moeten één ding onder ogen zien: OLAF is er om fraude te bestrijden, OLAF is een organisatie die ervoor zorgt dat het geld van de belastingbetaler adequaat wordt uitgegeven. Daarom zou ik in verband met de onafhankelijkheid van OLAF vijf punten willen noemen die we in dit verslag benadrukken:</p>
      <p sl="de">Ten eerste krijgt de directeur-generaal het recht om het woord te voeren tijdens processen voor het Europees Hof van Justitie. Dit recht garandeert dat OLAF zijn onderzoeksresultaten consequent kan verdedigen. Een tweede belangrijke garantie is het recht van het Comité van toezicht om de Commissie of een andere instelling voor het Hof te dagen wanneer de onafhankelijkheid van OLAF bedreigd wordt. Dat is een scherp zwaard, maar het is nodig, want tot nu toe zijn de waarschuwingen van het Comité van toezicht gewoon genegeerd.</p>
      <p sl="de">Ten derde is ook het feit dat OLAF verplicht is om feiten die mogelijk strafbaar zijn, voor te leggen aan de rechterlijke macht, een garantie voor de onafhankelijkheid.</p>
      <p sl="de">Ten vierde hangt het altijd af van de professionele vaardigheden en de vastheid van karakter van de verantwoordelijke personen. Ten vijfde verheugt het me dat de directeur-generaal van OLAF een tweede ambtstermijn kan krijgen. Ervaring en prestaties zijn dus belangrijk.</p>
      <p sl="de">Het zou gevaarlijk zijn om te veel slechte dingen over OLAF te zeggen. Dat is wel gebleken bij andere diensten voor de bestrijding van corruptie, daar koopt niemand iets voor. Ik ben het echter volledig eens met de heer Bösch dat de Raad mee moet doen. We hebben hierover geen Franse of Tsjechische verklaring beluisterd, de Raad is zelfs niet in de zaal. Zo kan dat niet verder gaan!</p>
    </intervention>
    <intervention id="4-056" speaker_id="28372" name="Ryszard Czarnecki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, commissaris, ons debat vindt plaats op de vooravond van de tiende verjaardag van de oprichting van OLAF. Het Europees Bureau voor fraudebestrijding is voortgekomen uit de puinhopen van de gecompromitteerde Europese Commissie van Jacques Santerre, die werd beschuldigd van corruptie en nepotisme. De praktijk heeft inmiddels laten zien dat OLAF essentieel is voor het efficiënt functioneren van het bestuur van de EU. Tegelijkertijd geven het bestaan en de werking van OLAF een signaal af aan de lidstaten van de EU, dat hen eraan herinnert dat de organen van de Europese Unie voortdurend onder toezicht staan, worden gecontroleerd en onderzocht. Het werk van OLAF verhoogt op zichzelf al het prestige van de Europese instellingen.</p>
      <p sl="pl">Het huidige, goed gevorderde project heeft tot doel de rol van OLAF te versterken door in de eerste plaats zijn arbeidsomstandigheden te stroomlijnen, in de tweede plaats de kwaliteit van zijn operationele werkzaamheden te verbeteren en, zoals eerdere sprekers hebben opgemerkt, in de derde plaats zijn onafhankelijkheid te versterken. Ik wil op dit punt de rapporteur bedanken. Het werk is al bijna vier jaar gaande. Het is in gang gezet door de Europese Commissie, indachtig de onfortuinlijke ervaringen van negen jaar geleden, toen zij werd gedwongen terug te treden. Het document waarin het nieuwe kader voor OLAF werd gespecificeerd, is onderworpen aan raadpleging van de Raad van de Europese Unie, de Rekenkamer en de Europese Toezichthouder voor gegevensbescherming. Tevens is, heel belangrijk, een openbare hoorzitting gehouden; met andere woorden, de publieke opinie is geraadpleegd. De voorstellen uit de openbare hoorzitting en het speciale verslag van de Rekenkamer hebben geleid tot aanzienlijke wijzigingen in de oorspronkelijke voorstellen van vier jaar geleden. Het bleek bijvoorbeeld nodig om de bijzonderheden van de samenwerking tussen OLAF en de lidstaten van de EU en de instellingen, organen en organisaties van de Europese Unie nauwkeurig te omschrijven.</p>
      <p sl="pl">Een belangrijk punt is te komen tot een werkelijke versterking van de onafhankelijkheid van OLAF. Het personeel van OLAF moet volstrekt onafhankelijk kunnen werken. Wanneer OLAF de toewijzing van EU-middelen moet onderzoeken, of deze nu zijn bedoeld voor de lidstaten of voor externe bijstand, moet de betrokkenheid van belanghebbende derde landen en internationale organisaties zijn gewaarborgd. Om zijn operationele werkzaamheden te stroomlijnen, moeten de toepasselijke instellingen, organen, bureaus en agentschappen van de EU de onmiddellijke en automatische toegang van OLAF tot de databanken over het beheer van communautaire middelen en alle andere ter zake dienende databanken en informatie waarborgen. Dit druist in tegen de voorheen diepgewortelde praktijk bij diezelfde instellingen om zich hermetisch af te schermen voor alle controles.</p>
      <p sl="pl">De lidstaten mogen OLAF niet als een vijand of een overbodige instelling beschouwen. Elke lidstaat van de EU moet een orgaan voordragen dat op dagelijkse basis met OLAF moet samenwerken. Zoals bekend, hebben niet alle 27 lidstaten specialistische diensten op nationaal niveau gecreëerd om de bestrijding van financieel misbruik van de EU-middelen te coördineren. We hebben nauwe samenwerking nodig tussen OLAF en Europol, alsook tussen OLAF en Eurojust.</p>
      <p sl="pl">OLAF moet ook transparant werken in zijn onderzoeksprocedures en garanties, de verificatie van de rechtmatigheid van zijn onderzoeken en de beroepsprocedures voor degenen die al verdacht zijn of dat binnenkort worden. Wanneer het gaat om procedures waarbij lidstaten zijn betrokken, kunnen de controles worden uitgevoerd door vertegenwoordigers van de betreffende lidstaten. Vertegenwoordigers van gerechtelijke autoriteiten, en in feite degenen die betrokken zijn bij de OLAF-structuren, zouden kunnen deelnemen. Dit is de belangrijkste richting van de wijzigingen.</p>
      <p sl="pl">Tegelijkertijd ben ik tegen het opleggen van buitensporig hoge sancties aan functionarissen van Europese instellingen die schuldig zijn aan het onbevoegd openbaar maken van informatie over specifieke bureaus en mogelijk corrupte praktijken. Het geval van een collega, de heer Van Buitenen, die momenteel lid is van het Europees Parlement, maar voorheen ambtenaar van de Europese Commissie was, wijst erop dat in het verleden degenen tegen wie represailles werden genomen, niet degenen waren die schuldig waren aan misbruik, maar degenen die de aandacht vestigden op dat misbruik en het aanklaagden en openbaar maakten. Laat deze ervaring ook als waarschuwing dienen wanneer we toekomen aan specifieke bepalingen inzake de straffen en sancties die worden opgelegd aan klokkenluiders.</p>
      <p sl="pl">Tot slot: de burgers van de lidstaten identificeren Europese instellingen vaak overijverig met corruptie en misbruik. Om deze tendens tegen te gaan, moeten de EU-organen transparanter gaan werken en hebben we zeker betere informatie nodig over de onderzoeken en de methoden die de Europese Unie gebruikt om corruptie te bestrijden. Het is een grote vergissing om dergelijke informatie achter te houden onder het voorwendsel dat de openbaarmaking van deze informatie schadelijk zou zijn voor het prestige van de EU. Integendeel! We moeten zulke zaken bekendmaken, om de burgers en belastingbetalers van de lidstaten van de Europese Unie ervan bewust te maken dat we diefstal niet schaamteloos onder het tapijt vegen.</p>
    </intervention>
    <intervention id="4-058" speaker_id="4751" name="Bart Staes" is_mep="True" mode="spoken">
      <p sl="nl">namens de Verts/ALE-Fractie . – Voorzitter, collega’s, dit is een oefening in het maken van wetgeving in het kader van de medebeslissingsprocedure. Dat betekent samenwerking tussen Parlement en Raad en, inderdaad, de Raad is afwezig. Laat ons eerlijk zijn, het Franse voorzitterschap is totaal ongeïnteresseerd. Dat is ook de reden waarom ze er niet zijn. Ik gun mevrouw Gräβle een akkoord in eerste lezing met het Tsjechische voorzitterschap, maar ik vrees het ergste. Ik denk dat ook de Tsjechen weinig daadkracht tentoon zullen spreiden.</p>
      <p sl="nl">Ter aanvulling op de vijf punten die de heer Chatzimarkakis heeft opgesomd en die ik volledig ondersteun, wil ik tien punten opsommen die wij als Commissie begrotingscontrole belangrijk vinden in de samenwerking met mevrouw Gräβle en die wij absoluut noodzakelijk achten.</p>
      <p sl="nl">In de eerste plaats zijn wij voor een betere samenwerking tussen OLAF en Eurojust wanneer het gaat om uitwisseling van informatie over grensoverschrijdende misdaad tussen meer dan twee lidstaten. De samenwerkingsovereenkomst tussen OLAF, Eurojust en Europol is van zeer groot belang.</p>
      <p sl="nl">Ten tweede: een duidelijker omschrijving van de rol en de plichten van de directeur-generaal van het bureau voor fraudebestrijding OLAF. Zo kunnen we hem of haar ter verantwoording roepen.</p>
      <p sl="nl">Derde punt: een duidelijker omschrijving van de taken van het OLAF-personeel. De verplichting om onderzoeken minder dan 12 maanden te laten duren en maximaal te verlengen met 6 maanden. Als een onderzoek langer dan 18 maanden duurt, dan moet er teruggekoppeld worden naar het Comité van toezicht.</p>
      <p sl="nl">Ten vierde: een duidelijke versterking van de rechten van de verdediging. Ten vijfde: een uitdrukkelijk gegarandeerde bescherming van de bronnen van journalisten. Ten zesde: duidelijker afspraken over de rol en de relatie tussen OLAF en het Europees Parlement en de Commissie begrotingscontrole.</p>
      <p sl="nl">Zeven: duidelijke regels over de openbaarheid van informatie naar het algemene publiek toe. Acht: de versterking van de rol van het Comité van toezicht, ook inzake personeel en eigen samenstelling. Het zullen experts zijn, benoemd voor vijf jaar met een ervaring met onderzoeken en de gerechtelijke wereld.</p>
      <p sl="nl">Negen: een betere procedure voor de aanstelling van de directeur-generaal. Tien: een betere bescherming van de rol van klokkenluiders en van personen naar wie een onderzoek loopt.</p>
    </intervention>
    <intervention id="4-059" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie . – Voorzitter, de geldstromen van de Europese Unie zijn fraudegevoelig. Doordat een groot deel van de uitgaven verband houdt met het gemeenschappelijk landbouwbeleid en de regionale fondsen, wordt de Unie tot doorgeefluik. De verantwoordelijkheid wordt daardoor gedeeld met anderen en die beschouwen het toegezegde geld als hun eigen geld. Geld inzamelen op centraal niveau en dat vervolgens uitdelen aan groepen belanghebbenden of aan projecten in gemeenten of provincies, bemoeilijkt de controle.</p>
      <p sl="nl">Deze week hebben we de Raad uitgenodigd om ermee in te stemmen dat meer geld wordt uitgedeeld voor schoolfruit. Zo’n regeling is nuttig voor de gezondheid van kinderen, maar dit kan het beste worden georganiseerd op kleinschalig, lokaal niveau in plaats van op het meest grootschalige niveau dat we in Europa kennen. Mogelijk kunnen we het risico van fraude sterk verminderen door de geldstromen toe te spitsen op budgetsteun of vereveningsbijdragen voor de armere regio’s, met als enig criterium dat de inwoners van die gebieden daarmee zo veel mogelijk in de gelegenheid moeten worden gesteld om te blijven wonen en werken in hun gebied van oorsprong. Het wegnemen van inkomensverschillen, het scheppen van banen en het tot stand brengen van goede voorzieningen maken dan veel arbeidsmigratie overbodig. Dat vermindert ook de daaruit voortvloeiende problemen.</p>
      <p sl="nl">Zo ver is het nú nog niet. Zo lang de uitgaven fraudegevoelig blijven, zijn omvangrijke controle en fraudebestrijding nodig. Alleen veel geld en personeel volstaan daarvoor niet. De fraudebestrijdingsdienst OLAF kan alleen goed functioneren als ze zich volstrekt onafhankelijk en kritisch kan opstellen ten opzichte van Commissie en Raad. Bij de benoeming van de huidige directeur werd afgeweken van de aanbeveling van een onafhankelijk selectiepanel dat adviseerde over de zeven meest geschikte kandidaten. De Commissie zag de huidige directeur reeds bij voorbaat als haar voorkeurskandidaat. Over hem wordt ook gezegd dat hij een te grote invloed wil uitoefenen op de selectie van zijn medewerkers zodat die te afhankelijk van hem worden. Dit alles draagt niet bij tot het vertrouwen in de ernst van de fraudebestrijding. Veel kiezers zien dit onoverzichtelijke Europa als een fraudeparadijs.</p>
      <p sl="nl">Bovendien blijkt dat klokkenluiders hun aanwijzingen inzake fraude niet veilig aan OLAF kunnen overdragen. Als hun rol uitlekt, kunnen zij als straf voor de schending van de geheimhouding worden ontslagen. Daarnaast wordt ook te vaak gewacht tot de pers een schandaal in de openbaarheid brengt en strafbare feiten mogelijk verjaard zijn. Ook hoor en wederhoor zijn niet goed geregeld. Te veel onderzoeken worden vertraagd of gestopt voordat een bevredigend resultaat is bereikt.</p>
      <p sl="nl">Het verslag-Gräβle zet de eerste kleine stappen in de goede richting. Het kan leiden tot wat meer autonomie voor OLAF, tot minder beheersing van de werkwijze door de Europese Commissie en tot betere bescherming voor betrokkenen. Mijn fractie steunt deze eerste stappen, maar we hebben niet de illusie dat het probleem daarmee is opgelost. Het Comité van toezicht zal verder moeten worden versterkt en de medebeslissing over de wijziging van deze Verordening nr. 1073/1999 mag niet worden vertraagd of gestopt.</p>
    </intervention>
    <intervention id="4-060" speaker_id="28142" name="Nils Lundgren" is_mep="True" mode="spoken">
      <p sl="sv">namens de IND/DEM-Fractie . – Mevrouw de Voorzitter, in de geschiedenis van de EU zijn er talloze schandalen geweest als gevolg van corruptie, fraude en onregelmatigheden. Het vertrouwen van het volk in de EU staat op een laag pitje. In Zweden meten we elk jaar het vertrouwen van de bevolking in verschillende instellingen. Bovenaan op de lijst vinden we bijvoorbeeld de gezondheidszorg, de politie en het koningshuis en lager vinden we politici, vakbonden en avondkranten. Helemaal onderaan op de lijst staan de Europese Commissie en het Europees Parlement. Het patroon is consequent.</p>
      <p sl="sv">De EU heeft dus een effectief fraudebestrijdingsagentschap nodig. Maar we hebben slechte ervaringen met OLAF: gebrekkige onafhankelijkheid, gebrekkige transparantie, geheime druk bij de benoeming van de directeur-generaal en het Comité van toezicht.</p>
      <p sl="sv">Onze rapporteur, mevrouw Gräßle, heeft hard gewerkt om onafhankelijkheid, transparantie en strikte naleving van de regels te garanderen. Ik roep het hele plenum op om zijn volledige steun te geven aan het verslag van mevrouw Gräßle. Het is een belangrijke eerste stap op de lange weg van de EU om, indien mogelijk, het vertrouwen van de burgers te winnen.</p>
      <p sl="sv">Laat mij tot slot uit de grond van mijn hart pleiten voor een amendement dat ik zelf heb ingediend. Daarin eis ik dat alle organen van de EU de bescherming van journalistieke bronnen eerbiedigen.</p>
      <p sl="sv">Na de schandaleuze Tillack-affaire, waarin het optreden van de leiding van OLAF scherpe kritiek verdient, is dat een zeer noodzakelijke hervorming. Uiteindelijk was het het Europees Hof voor de Rechten van de Mens hier in Straatsburg dat Tillack vorig jaar volkomen vrijsprak. Noch OLAF, noch het Europees Parlement, noch het Europees Hof van Justitie heeft zijn verantwoordelijkheid genomen.</p>
    </intervention>
    <intervention id="4-061" speaker_id="24030" name="Philip Claeys" is_mep="True" mode="spoken">
      <p sl="nl">Mevrouw de Voorzitter, het is van groot belang dat de Europese Unie over een efficiënt en goed uitgebouwd bureau voor fraudebestrijding beschikt. Dit is des te meer het geval naarmate de budgetten stijgen en de buitenlandse hulp toeneemt, zonder dat men altijd goed kan controleren of de ingezette middelen wel goed worden aangewend. De publieke opinie, de belastingbetaler stelt zich daar vaak vragen over en terecht, denk ik.</p>
      <p sl="nl">Dit verslag bevat een groot aantal goede voorstellen en ik zal het dan ook goedkeuren, al denk ik dat er verder nagedacht moet worden over de onafhankelijkheid van OLAF. OLAF is een directoraat-generaal van de Europese Commissie. De politieke verantwoordelijkheid berust bij de ondervoorzitter van de Commissie. Op operationeel gebied en onderzoeksgebied is het bureau wel onafhankelijk, maar deze hybride status is, op zijn minst gezegd, potentieel problematisch. Ik ben ervan overtuigd dat een onafhankelijk statuut de slagkracht van het bureau enkel kan vergroten.</p>
    </intervention>
    <intervention id="4-062" speaker_id="36748" name="Antonio De Blasio" is_mep="True" mode="spoken">
      <p sl="en">Mevrouw de Voorzitter, ik wil mevrouw Gräßle graag feliciteren. Onze rapporteur heeft geprobeerd alle partijen bij elkaar te brengen en is er daarbij in geslaagd actuele problemen vast te stellen, praktische oplossingen te vinden en compromissen te sluiten.</p>
      <p sl="en">Op dit moment zijn de zaken niet bepaald bevredigend. De Rekenkamer weigert voor de veertiende keer op rij de jaarrekening van de EU af te tekenen vanwege het aantal onvolkomenheden en de gevallen van fraude met Europees geld. Het is hoog tijd voor een hardere aanpak van het misbruik van EU-gelden. Aangezien de oprichting van een Europees openbaar ministerie is uitgesteld, is het tijd om een stap verder te gaan in de bestrijding van fraude door middel van de versterking van de onafhankelijkheid van het Europees Bureau voor Fraudebescherming, evenals van zijn onderzoeksbevoegdheid.</p>
      <p sl="en">Het verslag van mevrouw Gräßle noemt een belangrijk punt: het verbeteren van de samenwerking met de lidstaten. Hoewel de verordening stelt dat alle nationale en internationale partners alle benodigde medewerking moeten verlenen, is er geen gedetailleerde juridische basis voor die samenwerking. Het aantal belemmeringen is zelfs nog hoger als we kijken naar grensoverschrijdende samenwerking op het gebied van fraudebestrijding. Het is dan ook noodzakelijk de verordening aan te passen, zodat deze voorziet in een beter beheer van de samenwerking tussen OLAF en de bevoegde autoriteiten van de lidstaten. De enige instelling die werkelijk de middelen heeft om het financiële belang van de EU te beschermen, is het Europees Parlement. Als wij ons niet hard maken voor de bestrijding van corruptie en fraude, dan zal niemand anders het doen.</p>
      <p sl="en">Ten slotte wil ik graag een interessant punt aan de orde stellen. Hoewel de Europese landen tot de zogenoemde ‘schoonste landen’ van de wereldwijde corruptieperceptie-index van 2008 behoren, blijkt uit recent onderzoek dat deze rijke landen een voorkeur hebben voor het gebruik van illegale middelen, zoals afpersing, in hun transacties in derde landen. Ik ben het eens met eenieder die vindt dat dergelijke dubbele standaarden onaanvaardbaar zijn.</p>
    </intervention>
    <intervention id="4-063" speaker_id="28292" name="Inés Ayala Sender" is_mep="True" mode="spoken">
      <p sl="es">Mevrouw de Voorzitter, ik wil mevrouw Gräßle hartelijk feliciteren en haar vooral bedanken voor het feit dat ze openstond voor suggesties en concrete voorstellen. Ik kan zeggen, en daar feliciteer ik haar mee, dat ze een dynamisch team heeft geleid dat het best mogelijke resultaat heeft behaald. Gefeliciteerd, mevrouw Gräßle!</p>
      <p sl="es">Ik denk dat het belangrijkste element van de tekst, het element waarvoor mijn fractie heeft gestreden en waaraan mevrouw Gräßle ook veel aandacht heeft besteed, de garantie is dat de rechten van burgers naar wie een onderzoek loopt beschermd worden.</p>
      <p sl="es">De beginselen van het vermoeden van onschuld, privacy en vertrouwelijkheid, de procedurele waarborgen en het Handvest van de grondrechten van de Europese Unie zullen vanaf nu het referentiekader vormen van dit reglement van de onderzoeken van het OLAF, waarvan wij willen dat het zo snel mogelijk wordt gepubliceerd en ook wordt toegezonden – dat moet zelfs, vinden wij – aan de adviseur-revisor die speciaal voor dit doel in het leven is geroepen, om klachten van burgers binnen dertig werkdagen te kunnen beantwoorden.</p>
      <p sl="es">Ook de rol van het Comité van toezicht is versterkt. Dit comité moet de onafhankelijkheid van het OLAF waarborgen door middel van regelmatige controles van de uitvoering van de onderzoeksfunctie. Ik wil er duidelijk op wijzen, en ik neem aan dat mevrouw Gräßle dat ook zal doen, dat het comité bovendien naar het Hof van Justitie kan stappen – daar heeft de rapporteur wel voor gezorgd – net als de directeur-generaal, die de instellingen ook voor het Hof van Justitie kan dagen. Op deze manier is de rol van de directeur van het OLAF ook beter beschermd, met meer waarborgen.</p>
      <p sl="es">De rol van het Europees Parlement in de institutionele bemiddelingsprocedure is eveneens versterkt. Ik denk dat ook dit een belangrijk nieuw element is, en hoewel we de termijnen waarmee de duur van een onderzoek kan worden verlengd liever niet hadden uitgebreid, want twee jaar lijkt ons nog altijd te veel, begrijpen we dat de onderzoeken moeilijk en complex kunnen zijn. Daarom hopen we dat de Commissie – en hier moet ik ook de heer Kallas bedanken voor zijn open houding en voor de steun die hij ons gegeven heeft – ons na afloop van de vier jaar, wanneer de Commissie met het verslag over de toepassing zal komen, zal kunnen vertellen hoe we dit punt, het terugdringen van de onderzoekstermijnen, kunnen verbeteren.</p>
      <p sl="es">En dit alles in afwachting van de oprichting van een Europese openbaar ministerie, een wens die we delen met de rapporteur. Dank u, mevrouw Gräßle!</p>
    </intervention>
    <intervention id="4-064" speaker_id="28264" name="Paul van Buitenen" is_mep="True" mode="spoken">
      <p sl="nl">Voorzitter, commissaris, ik ben verdrietig. Op voorstel van rapporteur Gräβle worden in onwetendheid aan OLAF verdere bevoegdheden toegekend terwijl OLAF controle ontbeert. In 1999 voorspelde het toenmalige Comité der wijzen dat OLAF als interne commissiedienst met een onmachtig Comité van toezicht niet zou werken. De gevolgen zien we. Niet gehinderd door verantwoording en controle gaat het OLAF-management en vooral zijn directeur-generaal keer op keer in de fout. Gemanipuleerde personeelsselectie, schending van de rechten van de verdediging, het verbergen van bewijsmateriaal en het indienen van strafrechtelijke dossiers met verstreken vervolgingstermijnen. Het pièce de résistance is de door OLAF verzonnen aanklacht wegens omkoping tegen een journalist die naar de zin van OLAF te goed was geïnformeerd. OLAF slaagt er zelfs in om toestemming voor een huiszoeking te krijgen en de spullen van de journalist worden in beslag genomen. Vervolgens liegt OLAF jarenlang over de werkelijke toedracht tegen de Commissie, het Parlement, het gerechtshof, de ombudsman en de openbare ministeries in België en Duitsland. OLAF stuurt zelfs zijn eigen onderzoekers op pad met valse informatie. Hoe ver kan dit gaan?</p>
      <p sl="nl">De Commissie is op de hoogte en moet dit stoppen, maar zegt daartoe niet bevoegd te zijn. De Commissie trekt daarom juist dit voorstel terug. Het is in goede bedoeling gemaakt, u gaf dat al aan. Het voortschrijdend inzicht in de huidige misstanden maakt echter noodzakelijk dat een ander toezicht op OLAF wordt uitgeoefend en dat één van de door u aangegeven opties vervalt. De oplossing is een onafhankelijk OLAF dat los van de Commissie en onder bevoegd toezicht staat, dat niet wordt benoemd door de politiek, maar door de openbare ministeries van de lidstaten. Een en ander totdat er een Europees openbaar ministerie is.</p>
    </intervention>
    <intervention id="4-065" speaker_id="4238" name="Hans-Peter Martin" is_mep="True" mode="spoken">
      <p sl="de">Mevrouw de Voorzitter, dat de burgers zo’n lage dunk hebben van de Europese Unie heeft helaas veel met OLAF te maken. Ik ben het eens met de vorige spreker: OLAF in deze vorm is vis noch vlees, en wordt gekenmerkt door willekeur. Intussen komen medewerkers van OLAF naar me toe en zeggen dat de situatie deprimerend is, dat er met twee maten wordt gemeten, dat er geen duidelijke instructies worden gegeven. Een medewerker van OLAF heeft de praktijken van OLAF vergeleken met die van de geheime politie, en dat is een ondemocratische instelling. De aanleiding was natuurlijk weer het verslag-Galvin, een intern verslag waarin allerlei praktijken van afgevaardigden worden beschreven die tot ingrijpend onderzoek hadden moeten leiden, onder andere tegen degene die zich de vader van OLAF noemt, Herbert Bösch, maar helaas meet OLAF met twee maten.</p>
      <p sl="de">Wat doet OLAF in het geval van onder andere Duitse afgevaardigden, maar ook in talloze andere gevallen? OLAF zou moeten doen wat in mijn geval is gedaan, en zou de nodige initiatieven moeten nemen. In plaats daarvan legt OLAF de handen in de schoot en doet niets, ook in gevallen van duidelijke verdenking van fraude, belastingontduiking of illegale financiering van partijen. Dat heeft natuurlijk ook veel te maken met de mentaliteit van de huidige directeur-generaal. U bent aan zet, mijnheer de commissaris. Wat daar gebeurt is een democratie onwaardig. In mijn geval heeft men vormfouten willen vinden, en heeft gezocht en gegraven, maar uiteindelijk niets gevonden. Dat was een blamage voor OLAF.</p>
      <p sl="de">Waar wel iets te vinden is legt men de handen in de schoot, en kijkt de andere kant op. Er werken op dit moment veel ambtenaren van de EU voor OLAF, maar de Unie kan zich die ambtenarij niet permitteren. Ik ben zelfs van mening dat veel ambtenaren van de EU juist voor de rechter zouden moeten worden gedaagd, en dat er op het Europese niveau eindelijk een echte democratie met scheiding der machten moet komen, in plaats van zoiets als OLAF!</p>
    </intervention>
    <intervention id="4-066" speaker_id="2048" name="Herbert Bösch" is_mep="True" mode="spoken">
      <p sl="de">Mijnheer de Voorzitter, ik wil toch wel even vaststellen dat de heer Martin, die nu binnen komt lopen, net eigenlijk heeft vastgesteld dat OLAF onderzoek naar de afgevaardigde Bösch had moeten verrichten. Dat is ongepast, omdat dit zou betekenen dat ik van fraude verdacht wordt. Ik weet namelijk heel goed dat OLAF alleen maar onderzoek kan verrichten wanneer er een verdenking van fraude bestaat.</p>
      <p sl="de">Ik verzoek het Bureau om dit recht te zetten. Ik kan dit niet aanvaarden, zo hoort dat niet! Ik hoop dat de nodige maatregelen tegen de heer Martin worden genomen. Zonder enige grondslag wordt hier beweerd dat OLAF onderzoek had moeten verrichten naar de afgevaardigde Bösch en naar andere Duitse afgevaardigden. Zo gaat dat niet, en ik verwacht dat de nodige maatregelen worden genomen.</p>
      <a text="(Applaus)"/>
    </intervention>
    <intervention id="4-067" speaker_id="28224" name="Markus Pieper" is_mep="True" mode="spoken">
      <p sl="de">Mevrouw de Voorzitter, de lidstaten, Europol en Eurojust zullen zich regelmatig bezig moeten houden met de resultaten van het werk van OLAF.</p>
      <p sl="de">De informatie van het Bureau voor fraudebestrijding komt op die manier direct terecht bij de politie en in de rechtsspraak, en dat is bindend. Als lid van de Commissie regionale ontwikkeling ben ik heel blij met die hervorming. OLAF moet deze nieuwe kracht benutten, want de structuurfondsen zijn ons zorgenkind. Het aantal onregelmatigheden is dramatisch gegroeid, de schade is van 43 miljoen euro in 1998 gestegen tot 828 miljoen in 2007! We kunnen deze ontwikkeling niet dulden. Daarom is het een goede zaak dat we de controle en de strafrechtelijke vervolging nu verbeteren. We moeten er echter ook meer op aandringen dat de lidstaten bekendmaken wie er subsidies heeft ontvangen.</p>
      <p sl="de">We moeten iets doen aan één factor die tot misbruik leidt. Ik vind dat we bij het toekennen van middelen te weinig belang hechten aan de eigen verantwoordelijkheid van de regio’s. Daarom moeten we de verplichte cofinanciering door de regio’s en door de uitvoerende instanties verhogen, en programma’s vaker met leningen ondersteunen. Wanneer degenen die het geld ontvangen zich sterker identificeren met de duurzame kans van slagen van hun projecten, zal er minder misbruik plaatsvinden, wat tot minder werk voor het Bureau voor fraudebestrijding leidt.</p>
    </intervention>
    <intervention id="4-068" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mevrouw de Voorzitter, voordat ik zeg wat ik wilde zeggen, wil ik graag een opmerking maken aan mijn collega, de heer Martin. Hoewel hij enkele zeer valide kwesties aan de orde stelt, zou hij in zijn wilde en versnipperde verhaal niet een eerlijk en goed mens als de heer Bösch aan moeten vallen, een man die volgens mijn ervaring met hem als voorzitter van de Commissie begrotingscontrole precies is zoals ik hem beschreef, ook al zijn wij het misschien over vele zaken oneens.</p>
      <p sl="en">Mijn zorg over het probleem van OLAF is dat er sprake is van een enorm belangenconflict. Het gaat niet zozeer om OLAF zelf, maar om de vreemde relatie van het bureau tot de Commissie. OLAF maakt deel uit van de Commissie, maar wordt ook zo nu en dan gevraagd diezelfde Commissie te onderzoeken. Daarom ben ik bang dat OLAF, dat is opgericht naar aanleiding van het “wijze mannen”-verslag uit 1999 – waarin overigens stond dat het bureau onafhankelijk zou moeten zijn van de Commissie – steeds minder tijd besteedt aan het onderzoeken van interne Commissiezaken. Natuurlijk zijn sommige van zijn andere onderzoeken heel sexy en opwindend, maar ik ben ervan overtuigd dat het verslag van mevrouw Gräßle de problemen van de onafhankelijkheid van OLAF op deze manier aan de kaak stelt.</p>
      <p sl="en">Ten slotte vrees ik dat er nog een ander soort belangenconflict is. Moet worden toegestaan dat medewerkers van OLAF familieleden hebben die werken bij EU-instellingen die zij onderzoeken? Zouden wij – dit Parlement, dat heeft verboden dat echtgenoten werken voor leden van het Parlement – dit verbod niet moeten uitbreiden en stellen dat slechts één gezinslid bij een van de EU-instellingen mag werken, om dergelijke belangenconflicten in de toekomst te voorkomen?</p>
    </intervention>
    <intervention id="4-069" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, ik denk dat het voor OLAF heel belangrijk is dat we een onderscheid maken tussen desinformatie – die voor een deel van buiten Europa wordt verbreid – en aan de andere kant bureaucratie. De contracten zijn vaak 50 of 60 bladzijden lang, en de handboeken meer dan 600 bladzijden dik. De meeste fouten ontstaan natuurlijk daardoor.</p>
      <p sl="de">We moeten duidelijk zeggen dat eenvoudige en heldere voorschriften natuurlijk veel makkelijker kunnen worden nageleefd dan ingewikkelde en uitvoerige voorschriften. Daarom doe ik een beroep op de Raad om deze regelingen zo snel mogelijk te verbeteren. Voor de transparantie en de rechtvaardigheid in Europa hebben we OLAF nodig.</p>
    </intervention>
    <intervention id="4-070" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik ben dankbaar voor alle opmerkingen, omdat ze duidelijk aangeven hoe controversieel dit onderwerp is.</p>
      <p sl="en">Zoals mevrouw Gräßle al aangaf, werd dit voorstel voor het eerst ingediend in 2004, toen de tijden heel anders waren.</p>
      <p sl="en">Ik vind de formulering “er is een belangenconflict” een goede. Er is een duidelijk institutioneel belangenconflict tussen onafhankelijkheid en verantwoordingsplicht. Wij moeten het debat hierover blijven voeren. Wat er ook gebeurt, het zal niet gebeuren zonder samenwerking tussen het Parlement, de Raad en de Commissie over de manier waarop dit belangenconflict moet worden opgelost. Zoals ik al heb aangegeven zijn er niet veel, maar wel verschillende mogelijkheden. De meesten van u steunen het idee van meer onafhankelijkheid, wat ook een grotere verantwoordingsplicht met zich meebrengt. Laten we kijken wat er mogelijk is. Er zijn bepaalde duidelijke grenzen binnen de Commissie. Het is heel duidelijk dat het directoraat-generaal niet zelfstandig naar de rechter kan stappen: dat is binnen het juridisch kader niet mogelijk.</p>
      <p sl="en">Een ander belangrijk punt dat door velen van u is genoemd, is het recht om naar de lidstaten te gaan. Ook hier is het de Commissie die maatregelen neemt in de lidstaten en er zijn duidelijke beperkingen aan de hoogte tot waarop de lidstaten inmenging van de Commissie accepteren. De Commissie is hier en naar het publiek toe verantwoordelijk voor de activiteiten van OLAF, dus wij zouden heel blij zijn met een onafhankelijker OLAF dat zelfstandig naar de rechter kan stappen en zelf verantwoording moet afleggen voor zijn optreden, met een afzonderlijke kwijtingsprocedure. Wij zouden al deze zaken toejuichen, evenals een duidelijk toezicht op zowel de onderzoeken als de inhoud ervan.</p>
      <p sl="en">Op dit moment hebben wij geen openbaar ministerie. We verwachten dit wel, maar zolang we daarop wachten, moeten we andere oplossingen vinden. Laten we hiermee aan de slag gaan. Zoals ik al zei, zullen wij op basis van dit debat een ontwerpdocument opstellen. Ik kijk uit naar vruchtbare debatten over dit vraagstuk met de leden van het Parlement en de rapporteurs.</p>
    </intervention>
    <intervention id="4-071" speaker_id="28220" name="Ingeborg Gräßle" is_mep="True" mode="spoken" role="rapporteur">
      <p sl="de">Mevrouw de Voorzitter, beste collega’s, mijnheer de commissaris, ik dank u voor dit debat. Ik denk dat de commissaris nu wel heeft gemerkt dat de onafhankelijkheid van OLAF dit Parlement werkelijk na aan het hart ligt. Ik zou ook graag willen dat de resultaten van dit debat worden meegenomen in de gesprekken die we nu moeten voeren. Ik hoop werkelijk dat deze gesprekken zo langzamerhand op gang komen, we moeten van gedachten wisselen over de amendementen, en ik zou niet willen dat het antwoord luidt: “onmogelijk, onmogelijk, onmogelijk”. Dit is de wil van het Parlement. We volgen de medebeslissingsprocedure, en we eisen dat ook de Europese Commissie dat respecteert. We staan achter u, we willen dat u invloed op OLAF behoudt, maar u moet die invloed op de juiste plaats doen gelden. Door die invloed moet u OLAF meer dan tot nu toe ondersteunen.</p>
      <p sl="de">We zijn slechts ten dele tevreden, en dat is ook aan de houding van de Europese Commissie te wijten. Er liggen allerlei onderwerpen op tafel die we serieus moeten bespreken, en ik ben daartoe bereid. Ik verheug me op het debat, maar ik zou de Commissie wel willen verzoeken om eerst een paar ontspanningsoefeningen te doen. Wanneer de standpunten die u vandaag heeft verkondigd wetten van Meden en Perzen zijn, hoeven we helemaal niet te vergaderen. We moeten werkelijk serieus bespreken wat haalbaar is, en dan kunnen we vervolgens ook bespreken wat niet haalbaar is.</p>
      <p sl="de">Ik zou twee punten van de hand willen wijzen. Bepaalde collega’s schetsen een vertekend beeld van OLAF, uit eigen belang, en om kleinzielige redenen. Het is een vertekend beeld, dat niets te maken heeft met de werkelijkheid. Het is ook niet de visie van de meerderheid van de leden, en ik hoop dat OLAF daarvan nota neemt. We zijn van mening dat OLAF belangrijk werk verricht, trouwens ook in het geval van de heer Martin. Het is niet juist dat er helemaal niets aan de hand was, maar het Oostenrijks openbaar ministerie heeft de onderzoeksresultaten van OLAF niet willen oppakken. Dat komt wel vaker voor.</p>
      <p sl="de">Ook u mag zich in dit Parlement aan de waarheid houden, mijnheer Martin! Ook u! Ik zou de heer Van Buitenen willen zeggen dat ik het erg jammer heb gevonden dat hij niet is ingegaan op het aanbod om met elkaar samen te werken. We hebben twee gesprekken gevoerd, maar ik denk niet dat we op basis van individuele gevallen een volledig beeld van OLAF kunnen krijgen. In iedere organisatie loopt er wel eens iets mis, maar dergelijke individuele gevallen geven nooit een volledig beeld van het geheel. Dat ziet u ook zo, en daarvoor heb ik de grootste waardering. Ik waardeer u persoonlijk ten zeerste, en ik heb al uw boeken gelezen, maar ik denk dat er verschillende werkwijzen mogelijk zijn. In de politiek bestaat het gevaar dat je tot de verkeerde conclusies komt wanneer je vooral naar individuele gevallen kijkt.</p>
      <p sl="de">Ik denk dat dit een goed verslag is.</p>
    </intervention>
    <intervention id="4-072" speaker_id="4238" name="Hans-Peter Martin" is_mep="True" mode="spoken">
      <p sl="de">Mevrouw de Voorzitter! Ik verwijs naar de artikelen 145 en 149 over persoonlijke feiten, ik heb dus drie minuten de tijd. Wat hier gebeurt, is gewoon ongelofelijk. OLAF kookt zonder ingrediënten een waterig soepje, OLAF beschuldigt me op basis van eigen onderzoek. Dit heeft enorme gevolgen gehad voor de verkiezingen in 2006. Het openbaar ministerie heeft een jaar later vastgesteld dat er hoogstens een paar formele foutjes zijn gemaakt, maar dat die nooit een reden konden zijn om onderzoek te verrichten. Er is nooit een procedure gestart, de zaak is volledig geseponeerd. Er is helemaal niets gebeurd.</p>
      <p sl="de">Wat mevrouw Gräßle hier doet is smaad, ze probeert keer op keer mijn reputatie te bezoedelen. Zo wordt OLAF misbruikt: OLAF komt tot een conclusie, maar de lidstaten verbinden daar geen enkel gevolg aan, en toch is de persoon schuldig. Dat is een smeerlapperij! En wat zit er achter die smeerlapperij, mevrouw Gräßle? Daarachter zit het feit dat er helemaal geen enkel onderzoek wordt verricht naar bepaalde afgevaardigden die wel degelijk verdacht zijn, daar wordt helemaal niets aan gedaan. Dat ondermijnt de democratie in Europa. Men gebruikt een geheim instrument, dat in hoge mate politiek gestuurd wordt, tegen onwelgevallige tegenstanders, men probeert keer op keer om een verdenking te construeren, men legt onjuiste verklaringen af en herhaalt die ook, hoewel zelfs overheidsinstanties zeggen: er was helemaal niets aan de hand! Ik moet trouwens zeggen dat ik waardering heb voor de relatief onafhankelijke rechterlijke macht in Oostenrijk. Deze feiten zijn een klap in het gezicht van iedere kiezer, dit is een zware slag voor de geloofwaardigheid van Europa. Veertien procent van de kiezers hebben mij gekozen, en dan wordt ik zo gekapitteld! Men herhaalt onjuiste beweringen keer op keer, zo ruïneert men een systeem waarvan we vroeger dachten dat het een fair model voor integratie was. Zo maakt u Europa kapot, mevrouw Gräßle, zo maakt u de democratie kapot!</p>
    </intervention>
    <intervention id="4-073" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
  </section>
  <section id="creitem5" title="5. Toetsing Aanbeveling 2001/331/EG betreffende minimumcriteria voor milieu-inspecties in de lidstaten (debat)">
    <intervention id="4-075" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-0085/2008 – B6-0479/2008) van Miroslav Ouzký namens de Commissie milieubeheer, volksgezondheid en voedselveiligheid, aan de Commissie, over de toetsing van de Aanbeveling 2001/331/EC betreffende minimumcriteria voor milieu-inspecties in de lidstaten.</p>
    </intervention>
    <intervention id="4-076" speaker_id="23705" name="Miroslav Ouzký" is_mep="True" mode="spoken" role="rapporteur">
      <p sl="en">Mevrouw de Voorzitter, het is niet makkelijk om na dit heftige debat op een ander onderwerp over te gaan!</p>
      <p sl="en">Ik wil graag benadrukken dat een goede en consistent handhaving van milieuwetgeving van essentieel belang is voor de geloofwaardigheid ervan, voor een gelijk speelveld en om ervoor te zorgen dat de milieudoelstellingen worden behaald. Het thema van milieu-inspecties is daarom erg belangrijk voor het werk van mijn commissie, de Commissie milieubeheer, volksgezondheid en voedselveiligheid.</p>
      <p sl="en">Op 14 november heeft de Commissie haar mededeling gepubliceerd over milieu-inspecties in de lidstaten. De mededeling voorzag in een herziening van Aanbeveling 2001/331/EG van de Europese Commissie en bood minimumcriteria voor milieu-inspecties.</p>
      <p sl="en">De mededeling bevat enkele verontrustende boodschappen, zoals dat de door de lidstaten aangeleverde informatie over de tenuitvoerlegging van de aanbeveling onvolledig is of moeilijk te vergelijken. De mededeling stelt dat er nog steeds grote verschillen zijn in de manier waarop milieu-inspecties worden uitgevoerd in de EU. Voorts stelt zij dat de reikwijdte van de aanbeveling ontoereikend is en belangrijke zaken als Natura 2000 en de controle op de illegale overbrenging van afval ontbreken. Zij stelt dat inspectieplannen niet zijn uitgevoerd en waar deze wel bestaan, zijn ze vaak niet vrij beschikbaar.</p>
      <p sl="en">Mijn commissie heeft bezorgd nota genomen van de conclusies van de Commissie dat de volledige tenuitvoerlegging van de milieuwetgeving in de Gemeenschap niet kan worden gegarandeerd. Dit levert niet alleen nog meer schade op voor het milieu, maar leidt ook tot concurrentieverstoring binnen en tussen de lidstaten.</p>
      <p sl="en">Mijn commissie heeft daarom vier vragen aan de Commissie geformuleerd, die als volgt kunnen worden samengevat. In de eerste plaats: waarom wil de Commissie alleen de aanbeveling aanpassen? Waarom stelt zij niet een richtlijn inzake milieu-inspecties voor? In de tweede plaats: waarom heeft de Commissie ervoor gekozen om, in plaats daarvan, eisen op het gebied van milieu-inspecties aan de huidige, afzonderlijke richtlijnen te hechten, een proces dat veel tijd zal kosten? In de derde plaats: waarom is de Commissie niet bereid een richtlijn te gebruiken om termen als “inspectie” en “audit” vast te leggen, die door de lidstaten op verschillende manieren worden geïnterpreteerd? In de laatste plaats: waarom is de Commissie niet bereid IMPEL te veranderen in een daadkrachtig Europees milieu-inspectieorgaan?</p>
      <p sl="en">Ik dank de Commissie bij voorbaat voor haar antwoord en rond af door te benadrukken dat de tenuitvoerlegging en de handhaving van de milieuwetgeving naar mijn mening dezelfde politieke aandacht dient te krijgen als de goedkeuring van de wetgeving in de Commissie, de Raad en het Parlement.</p>
    </intervention>
    <intervention id="4-077" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, het verheugt me dat ik naast mijn resultaten op het gebied van de fraudebestrijding ook mijn milieuresultaten kan presenteren. Voor mij is de verandering van onderwerp dus ook een plezier. Ik wil het Europees Parlement bedanken voor dit debat over het belangrijke onderwerp van milieu-inspecties.</p>
      <p sl="en">Omdat zij inzagen dat EU-brede maatregelen nodig zijn, hebben het Parlement en de Raad in 2001 de aanbeveling inzake milieu-inspecties goedgekeurd. Het doel hiervan was gemeenschappelijke criteria voor milieu-inspecties op te stellen om te zorgen voor een betere en consistentere tenuitvoerlegging van milieuwetgeving in de hele Gemeenschap.</p>
      <p sl="en">Op dat moment werd er langdurig gedebatteerd over de vraag of deze criteria bindend moesten zijn of niet. Als compromis heeft men toen gekozen voor een niet-bindende aanbeveling. De lidstaten beloofden deze volledig ten uitvoer te leggen en de Commissie werd gevraagd dit besluit te beoordelen op basis van de ervaring met de tenuitvoerlegging van de aanbeveling door de lidstaten.</p>
      <p sl="en">De Commissie startte het beoordelingsproces met haar mededeling van november 2007. In deze mededeling concludeerde de Commissie dat de aanbeveling helaas niet door alle lidstaten volledig ten uitvoer was gelegd, hoewel zij wel had geleid tot verbeteringen in milieu-inspecties in sommige lidstaten.</p>
      <p sl="en">De Commissie gaf daarop haar voorlopige visie op hoe deze situatie zou kunnen verbeteren. De volgens ons noodzakelijke maatregelen zijn in de eerste plaats een aanpassing van de aanbeveling, om deze krachtiger en duidelijker te maken, met inbegrip van een beter rapporteringsmechanisme; in de tweede plaats, waar nodig, een aanvulling op de aanbeveling met wettelijk bindende inspectievereisten in afzonderlijke richtlijnen en in de derde plaats, blijvende steun voor de uitwisseling van informatie en beste praktijken tussen inspectiediensten in het kader van IMPEL.</p>
      <p sl="en">De Commissie is nu bezig de input van andere instellingen en belanghebbenden over deze eerste voorstellen te verzamelen en zal daarna haar definitieve voorstellen indienen.</p>
      <p sl="en">Met betrekking tot de gemaakte opmerkingen wil ik graag het volgende zeggen.</p>
      <p sl="en">Allereerst wil ik graag verduidelijken dat de standpunten uit de mededeling van de Commissie van november 2007 de mogelijkheid niet uitsluiten dat de Commissie in de toekomst een voorstel voor een richtlijn inzake milieu-inspecties indient. Het standpunt van de Commissie, zoals uiteengezet in haar mededeling, is dat EU-brede, wettelijk bindende regels nodig zijn om effectieve milieu-inspecties te waarborgen. In die zin delen wij de mening van het Parlement.</p>
      <p sl="en">De vraag is echter of zulke regels “horizontaal” moeten zijn, dat wil zeggen van toepassing op alle milieu-inspecties, of dat ze sectoraal moeten zijn, met andere woorden alleen van toepassing op specifieke voorzieningen of activiteiten.</p>
      <p sl="en">Beide mogelijkheden hebben zowel voor- als nadelen. Een horizontale aanpak zou eenvoudiger en sneller uitvoerbaar zijn. Anderzijds zou een sectorale aanpak ons de kans bieden beter te kijken naar specifieke aspecten van de verschillende voorzieningen of activiteiten. De vereisten voor inspecties van afvalverplaatsingen verschillen bijvoorbeeld sterk met inspecties van industriële voorzieningen. Door doelgerichter te zijn, zouden we effectievere eisen kunnen vaststellen.</p>
      <p sl="en">In zekere zin is de sectorale aanpak de aanpak die we al enige jaren gebruiken. De Seveso II-richtlijn bevat bijvoorbeeld bepalingen over inspecties van installaties om ongelukken te voorkomen. Deze bepalingen zijn zeer succesvol gebleken. We hebben nu inspectievereisten opgenomen in ons voorstel voor een herziening van de IPPC-richtlijn.</p>
      <p sl="en">Een ander terrein waar volgens ons maatregelen nodig zijn, betreft de tenuitvoerlegging van de Europese verordening inzake de overbrenging van afvalstoffen. Het groeiende probleem van illegale afvaloverbrengingen is een risico voor de volksgezondheid en het milieu.</p>
      <p sl="en">Er zijn duidelijke bewijzen verzameld van illegale overbrengingen tijdens gezamenlijke EU-inspecties naar de overbrenging van afvalstoffen, gecoördineerd door IMPEL. Uit recente gegevens en studies over de export van bepaalde afvalstromen, met name elektrisch en elektronisch afval en autowrakken, blijkt dat aanzienlijke hoeveelheden de EU verlaten.</p>
      <p sl="en">In veel gevallen lijken deze overbrengingen de exportverboden uit de EU-verordening inzake de overbrenging van afvalstoffen te schenden. Ernstige incidenten met EU-exporten om afval te dumpen in ontwikkelingslanden, zoals het incident in Ivoorkust in 2006, evenals een recent rapport van Greenpeace over afval dat illegaal naar West-Afrika wordt vervoerd, onderstrepen de ernst van dit probleem.</p>
      <p sl="en">De Commissie onderzoekt momenteel de noodzaak van aanvullende maatregelen, met inbegrip van verbeterde wetgevingseisen, om de inspecties en controles van afvaloverbrengingen op te voeren en te versterken.</p>
      <p sl="en">Zoals wij in onze mededeling hebben aangegeven, zijn wij ook van mening dat gemeenschappelijke definities moeten worden vastgesteld voor termen die relevant zijn voor inspecties. Hiervoor denken wij dat een horizontale aanbeveling een passend instrument zou zijn.</p>
      <p sl="en">Wat het idee betreft om IMPEL te veranderen in een Europese milieu-inspectiedienst het volgende. IMPEL is opgericht als informeel netwerk van de inspectiediensten van de lidstaten. Dit netwerk heeft tot doel de uitwisseling van informatie en beste praktijken tussen mensen die de milieuwetgeving daadwerkelijk in de lidstaten ten uitvoer leggen te vergemakkelijken. Ik denk dat we deze rol van IMPEL, als orgaan dat de expertise van inspecteurs samenbrengt en voorziet in een informele uitwisseling van ideeën op Europees niveau, moeten behouden.</p>
      <p sl="en">Vanuit de Commissie zullen wij IMPEL blijven steunen en onze succesvolle samenwerking een impuls geven. Dit jaar is IMPEL van een informeel netwerk een internationale organisatie geworden. Dit zal IMPEL niet alleen zichtbaarder maken, maar de organisatie ook nieuwe mogelijkheden bieden. Om verder te gaan en een Europese milieu-inspectiedienst op te richten met recht op toegang tot de lidstaten en met het recht om lidstaten voor het Hof van Justitie te dagen is een interessant en ambitieus idee. Het zou echter belangrijke juridische en institutionele problemen met zich meebrengen.</p>
      <p sl="en">We zouden ook moeten kijken naar de instrumenten voor de verbetering van de handhaving van de Europese milieuwetgeving waar we momenteel over beschikken en ons afvragen of deze verder kunnen worden ontwikkeld of beter kunnen worden toegepast. De horizontale inbreukprocedures, die de Commissie tegen de lidstaten is gestart vanwege het systematisch niet nakomen van bepaalde verplichtingen, onder meer vanwege de aanwezigheid van duizenden illegale stortplaatsen in sommige lidstaten, hebben bijvoorbeeld geleid tot het opzetten van verbeterde handhavingsstrategieën in de lidstaten.</p>
      <p sl="en">Een ander voorbeeld van een initiatief dat heeft geleid tot betere handhaving zijn de gezamenlijke inspecties van overbrengingen van afvalstoffen in de hele Gemeenschap, die met steun van de Commissie zijn opgezet binnen het kader van IMPEL. We zullen bekijken hoe wij deze samenwerking kunnen versterken en raden alle lidstaten aan eraan deel te nemen.</p>
    </intervention>
    <intervention id="4-078" speaker_id="1370" name="Caroline Jackson" is_mep="True" mode="spoken">
      <p sl="en">namens de PPE-DE-Fractie . – Mevrouw de Voorzitter, ik vind wat de commissaris zegt nogal teleurstellend. Ik weet dat hij de heer Dimas vervangt en er niets aan kon doen dat hij moest voorlezen wat hem was aangereikt, maar ik denk dat we meer nodig hebben dan dat.</p>
      <p sl="en">Milieuwetgeving is iets waar de meeste mensen – misschien zelfs iedereen – in dit Huis vóór is – wellicht zelfs ook de leden van de UK Independence Party), die blijkbaar niet aanwezig zijn en misschien thuis hun Britse vlag aan het strijken zijn.</p>
      <p sl="en">Het probleem is dat wij niet weten wat zich afspeelt in de lidstaten. De voorstellen van de Europese Unie helpen maar een heel klein beetje om daar verandering in te brengen. Wij in de Commissie milieubeheer, volksgezondheid en voedselveiligheid hebben nog steeds liever een richtlijn dan een aanbeveling. Ik begrijp zelf niet waarom wij geen algemene richtlijn over milieu-inspecties zouden kunnen hebben met daarbij, indien van toepassing, specifieke regels voor specifieke richtlijnen.</p>
      <p sl="en">Laat ik iets zeggen over de Europese milieu-inspectiedienst. Het is wellicht wat vreemd dat dit idee uit de mond van een Britse conservatief komt – “stem blauw, maar doe groen” – maar we hebben zo’n dienst echt nodig, omdat de Commissie anders voor informatie volledig afhankelijk is van de lidstaten, die die informatie ook nog eens zelf uitkiezen.</p>
      <p sl="en">Het is buitengewoon dat, negen jaar nadat de richtlijn betreffende het storten van afvalstoffen van kracht is geworden, Spanje nu voor het Europees Hof van Justitie wordt gedaagd omdat het 60 000 illegale stortplaatsen heeft, waar meer dan een half miljoen ton aan afval illegaal wordt gedumpt. We denken dat we weten wat er ten zuiden van Napels aan de hand is. De in 1979 aangenomen Vogelrichtlijn wordt nog steeds op brede schaal genegeerd.</p>
      <p sl="en">De Commissie merkt vaak dat haar procedures bij het Europees Hof van Justitie betreffende milieuzaken worden geïnitieerd door particuliere burgers. Ik denk dat dit niet goed genoeg is. Wij moeten alle burgers van Europa vertellen dat we er niet zeker van kunnen zijn dat de milieuwetgeving die wij aannemen wordt nageleefd. Aangezien we ons nu bezighouden met wetgeving op het gebied van klimaatverandering, is dat zeer ernstig. We moeten terugkomen op het idee van een Europese milieu-inspectiedienst, dat ik overigens ten volle steun.</p>
    </intervention>
    <intervention id="4-079" speaker_id="23717" name="Genowefa Grabowska" is_mep="True" mode="spoken">
      <p sl="pl">namens de PSE-Fractie . – Mevrouw de Voorzitter, namens mijn fractie en als lid van de Commissie milieubeheer, volksgezondheid en voedselveiligheid wil ik mijn volledige steun uitspreken voor de vragen. Ik deel de zorgen van de leden die in deze vragen zijn geuit.</p>
      <p sl="pl">De mededeling van de Commissie van november 2007 geeft inderdaad aanleiding tot grote controverses en tot twijfels onder al degenen die bezorgd zijn over het milieu en degenen die willen dat er in het Europees Parlement niet slechts milieuwetgeving wordt gemaakt, maar dat deze ook wordt gehandhaafd, en wordt gehandhaafd in de geest waarin zij ook is bedoeld.</p>
      <p sl="pl">Om dit te bereiken hebben we een effectief systeem van toezicht op de invoering en naleving van de wetgeving nodig, dat we nog steeds niet hebben ontwikkeld. We hebben nationale systemen die uiteenlopend en verschillend werken, terwijl we op Europees niveau een aanbeveling hebben. Zoals we allemaal weten, zijn aanbevelingen niet bindend. Dat is bepaald in artikel 249 van het Verdrag van Rome, dat de verschillen beschrijft tussen een richtlijn en een aanbeveling. Ik wil de Commissie daarom vragen om de zaak in alle ernst te behandelen en het hele systeem van toezicht op de naleving, inspecties en de resulterende verslagen te presenteren in de vorm van een bindend instrument, een richtlijn betreffende de naleving van de milieuwetgeving in de Europese Unie.</p>
      <p sl="pl">We kunnen de zaak niet laten zoals hij nu is, en kunnen niet verwachten dat er iets zal veranderen wanneer we een van de aanbevelingen uit 2001 wijzigen door aan de aanbeveling nieuwe verplichtingen voor de lidstaten toe te voegen. Commissaris, dat zal helemaal niets veranderen. Het feit is dat we een effectief handhavings- en toezichtsysteem nodig hebben, als we effectieve milieuwetten willen hebben.</p>
      <p sl="pl">Ik herhaal: u hebt gevraagd of we sectorale of mondiale voorschriften voor toezicht moesten invoeren. Ik vraag u omgekeerd of u het hele milieu wilt beschermen of slechts afzonderlijke sectoren. En dit geeft u het antwoord.</p>
    </intervention>
    <intervention id="4-080" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie . – Voorzitter, in de afgelopen jaren hebben we in het Europees Parlement veel milieuwetgeving goedgekeurd. Milieu staat terecht hoog op de agenda. Niet alleen het produceren van wetgeving is echter van belang, maar ook het uitvoeren van die wetgeving. Juist daar blijken nu de problemen te zitten. De uitvoering van het milieubeleid hapert nog al eens, zoals blijkt uit de informatie van de Europese Commissie. Het huidige milieu-inspectiebeleid is vervat in de aanbeveling die in diverse lidstaten nogal verschillend wordt geïnterpreteerd. Ook blijkt uit informatie dat de milieu-inspecties onvolledig worden uitgevoerd. Dit alles leidt ertoe dat ondanks de bestaande milieuwetgeving het milieu er niet altijd baat bij heeft. Als we willen dat het milieu kwalitatief verbetert, moeten we absoluut zorg dragen voor een goede controle op de uitvoering van de wetgeving.</p>
      <p sl="nl">Mijnheer de commissaris, u zei dat u uw geloofsbrieven op milieugebied aanbood. Wat dat betreft moet er nog wel wat gebeuren. Ik was zelf in 2007 en daarvoor rapporteur voor een verordening betreffende de overbrenging van afval. Daaraan is nog heel veel te verbeteren. Wilt u in het kader van een betere implementatie van milieubeleid de bestaande aanbeveling bindend maken?</p>
    </intervention>
    <intervention id="4-081" speaker_id="28299" name="Bogusław Sonik" is_mep="True" mode="spoken">
      <p sl="pl">Mevrouw de Voorzitter, ik deel de mening van de Europese Commissie dat er grote discrepanties bestaan tussen de verschillende methoden van toezicht houden op de naleving van de milieuwetgeving die de verschillende lidstaten gebruiken, wat het onmogelijk maakt om te waarborgen dat de EU-wetgeving consistent wordt ingevoerd en gehandhaafd.</p>
      <p sl="pl">In mijn werk als lid van het Europees Parlement heb ik de gelegenheid gehad om de resultaten van een aantal IMPEL-projecten te bestuderen, waaronder die van een project dat het grensoverschrijdend verkeer van afvalstoffen via zeehavens betrof. Ik heb gemerkt dat de samenwerking tussen de verschillende IMPEL-inspectiediensten niet alleen het delen van ervaringen omvat, maar ook, en dat is misschien wel het belangrijkste, gezamenlijke toezichtactiviteiten en de uitwisseling van informatie over milieumisdrijven en -overtredingen.</p>
      <p sl="pl">Enkele oneerlijke bedrijven plaatsen hun onwettige activiteiten bewust over naar landen waarvan zij weten dat het controlesysteem er zwakker is en waar zij hun activiteiten ongestraft kunnen voortzetten. Als de controlesystemen in alle lidstaten uniform waren, zou dit niet gebeuren. Dit is nog een argument voor het hebben van een efficiënt en uniform EU-systeem voor het toezicht op de naleving van milieuvoorschriften door faciliteiten.</p>
      <p sl="pl">Inspecties zijn een belangrijk instrument in het proces van de invoering en handhaving van EU-wetten, maar de lidstaten geven hieraan desondanks verschillende politieke prioriteit. Dit is de reden waarom ik het voorstel van de Europese Commissie tot wijziging van de bestaande aanbevelingen, teneinde deze effectiever te maken, volledig steun. Ik ben het eens met het voorstel om in sectorale verordeningen juridisch bindende voorschriften op te nemen voor de inspectie van bepaalde faciliteiten en activiteiten. Wanneer we dit hebben gedaan, kunnen we inspecties een hogere politieke prioriteit geven en de handhaving van de milieuwetten in de hele Gemeenschap verbeteren.</p>
    </intervention>
    <intervention id="4-082" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Inspecties zijn belangrijk middel om toe te zien op de toepassing en naleving van de communautaire milieuwetgeving. Wat dat betreft was de Commissieaanbeveling met minimumcriteria voor milieu-inspecties in de lidstaten toentertijd in 2001 een belangrijke stap vooruit.</p>
      <p sl="ro">Uit de evaluatie van de tenuitvoerlegging van deze aanbeveling is echter een groot aantal punten van zorg naar voren gekomen. In de mededeling van de Commissie staat opgetekend dat er nog altijd grote verschillen bestaan in de manier waarop milieu-inspecties op lokaal, regionaal en nationaal niveau worden uitgevoerd. Bovendien is opgemerkt dat de getroffen nationale maatregelen – zoals de Commissiemededeling dat stelt – enorm verschillen, zowel wat de tenuitvoerlegging als het toezicht betreft. Het heeft er veel van weg dat de Commissiemededeling de tekortkomingen ten aanzien van deze Commissieaanbeveling niet bevredigend aanpakt. Zelfs als dit alles voorgesteld wordt om de voornoemde problemen aan te pakken, ontbreekt er een cruciaal element dat de aanbeveling een bescheiden succes heeft opgeleverd, en wel het juridische karakter van dit document.</p>
      <p sl="ro">Ik denk dan ook dat indien we uitsluitend overgaan tot herziening van deze aanbeveling, de instandhouding van de huidige onzekere situatie het enige effect zal zijn. Alleen met een richtlijn kan worden gezorgd voor een significante en doeltreffende verbetering van milieu-inspecties.</p>
    </intervention>
    <intervention id="4-083" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik wil de geachte afgevaardigden graag bedanken voor hun opmerkingen met betrekking tot milieuproblemen, die erg gevoelig liggen, aangezien we allemaal een beter milieu willen. Twee opmerkingen hierover gaven aanleiding tot commentaar.</p>
      <p sl="en">De Commissie is het eens met de opvatting dat wettelijk bindende voorschriften voor milieu-inspecties echt nodig en waardevol zijn. De Commissie werkt hieraan. De vraag is waar die bindende voorschriften moeten worden vastgelegd met het oog op de omvorming van IMPEL in een Europese inspectiemacht. De Commissie is nog steeds van mening dat het beter is om IMPEL niet te veranderen.</p>
    </intervention>
    <intervention id="4-084" speaker_id="4453" name="De Voorzitter" is_mep="True" mode="spoken">
      <p sl="nl">Er is één ontwerpresolutie ingediend, overeenkomstig artikel 108, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <a text="(In afwachting van de stemmingen wordt de vergadering om 11.55 uur onderbroken en om 12.05 uur hervat)"/>
    </intervention>
  </section>
  <section id="creitem6" title="6. Stemmingen">
    <intervention id="4-087" speaker_id="4544" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Wijziging van Verordening (EG) nr. 1073/1999 betreffende onderzoeken door het Europees Bureau voor fraudebestrijding (OLAF) (A6-0394/2008, Ingeborg Gräßle) (stemming)"/>
  <section id="creitem8" title="6.2. Gewijzigde begroting nr. 8/2008: Europees Economisch en Sociaal Comité (A6-0453/2008, Ville Itälä) (stemming)"/>
  <section id="creitem9" title="6.3. Speciaal verslag van de Europese ombudsman aan het Europees Parlement naar aanleiding van de ontwerpaanbeveling van de Raad van de Europese Unie in klacht 1487/2005/GG (A6-0395/2008, Rainer Wieland) (stemming)"/>
  <section id="creitem10" title="6.4. Toekomst van socialezekerheidsstelsels en pensioenen: financiering en ontwikkeling in de richting van individualisering (A6-0409/2008, Gabriele Stauner) (stemming)"/>
  <section id="creitem11" title="6.5. Voorwaarden voor toegang en verblijf voor onderdanen van derde landen met het oog op een hooggekwalificeerde baan (A6-0432/2008, Ewa Klamt) (stemming)"/>
  <section id="creitem12" title="6.6. Procedure voor de enkele aanvraag van een gecombineerde verblijfs- en werkvergunning (A6-0431/2008, Patrick Gaubert) (stemming)">
    <intervention id="4-095" speaker_id="4429" name="Robert Goebbels" is_mep="True" mode="spoken">
      <p sl="fr">Mevrouw de Voorzitter, ik denk dat u de stemming over amendement 1 moet overdoen, want hiervoor bestond dezelfde meerderheid. U hebt wat snel vastgesteld dat het verworpen was.</p>
    </intervention>
    <intervention id="4-096" speaker_id="4544" name="De Voorzitter" is_mep="True" mode="spoken">
      <p sl="nl">Ik denk dat het te laat is. Ik vond het bij de eerste stemming duidelijker dan bij de latere stemmingen. Het spijt me, maar mijn besluit staat vast.</p>
    </intervention>
  </section>
  <section id="creitem13" title="6.7. Wijziging integrale-GMO-verordening (A6-0368/2008, Neil Parish) (stemming)"/>
  <section id="creitem14" title="6.8. Mechanisme voor financiële ondersteuning van de betalingsbalansen van de lidstaten (A6-0450/2008, Pervenche Berès) (stemming)">
    <intervention id="4-100" speaker_id="1985" name="Pervenche Berès" is_mep="True" mode="spoken" role="rapporteur">
      <p sl="fr">Mevrouw de Voorzitter, ik geloof dat u het mondeling amendement op schrift heeft gekregen.</p>
      <p sl="fr">Ik stel voor om niet te spreken over “de Raad en de lidstaten”, maar over “de lidstaten binnen de Raad”.</p>
      <p sl="en">In het Engels zou er “the Member States within the Council and the Commission” (de lidstaten binnen de Raad en de Commissie) staan, zonder “and the Member States” (en de lidstaten).</p>
      <p sl="fr">En ik hoop dat de PPE-DE-Fractie hiermee kan instemmen.</p>
      <p sl="fr">Dit is logischer en doelmatiger.</p>
    </intervention>
  </section>
  <section id="creitem15" title="6.9. Europese Unie en PNR-gegevens (stemming)">
    <intervention id="4-106" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">fungerend voorzitter van de Raad. − Mevrouw de Voorzitter, Diana Wallis, mijnheer de vicevoorzitter van de Europese Commissie, dames en heren fractievoorzitters, geachte afgevaardigden, allereerst wil ik zeggen dat ik tijdens deze stemming met een zekere emotie tot u spreek.</p>
      <p sl="fr">Ik ben blij dat het Franse voorzitterschap de gelegenheid krijgt om in het Parlement het woord te voeren over het dossier van de Europese PNR. Dit voorstel heeft tot heel wat vragen, zorgen en verwachtingen geleid, die allemaal onze aandacht verdienen.</p>
      <p sl="fr">Hierbij zijn talloze personen betrokken, particulieren en overheden. De binnenlandse veiligheid van de Europese Unie staat op het spel, maar ook haar visie op vrijheden en grondrechten, en in zeker opzicht ook haar buitenlands beleid.</p>
      <p sl="fr">Daarom moeten we dit programma methodisch, gecoördineerd en stapsgewijs aanpakken.</p>
      <p sl="fr">In deze zes maanden hebben we telkens weer intensieve open debatten over concrete onderwerpen gevoerd. We hebben bedrijven uit de luchtvervoerssector beluisterd, de diensten die in de lidstaten belast zijn met de veiligheid, en ook de coördinator van het Europese beleid inzake terrorismebestrijding. We hebben in alle openheid samengewerkt met de autoriteiten voor de gegevensbescherming, en ik kan u wel vertellen dat ook de bijdrage van de Europese toezichthouder bijzonder nuttig was.</p>
      <p sl="fr">Het Franse voorzitterschap heeft op eigen initiatief het advies van het Agentschap voor de grondrechten ingewonnen, en dat was een première.</p>
      <p sl="fr">In die zelfde geest van openheid heeft de Raad te kennen gegeven dat hij heel nauw wil samenwerken met het Parlement, los van de rechtsgrondslag en van het institutionele kader dat op dit moment geldt. Daarom hebben we het Parlement voorgesteld om zo vaak mogelijk van gedachten te wisselen over dit programma. Uw rapporteur heeft trouwens in alle fasen van zijn werk in deze zes maanden langs een informele weg gedetailleerde informatie ontvangen.</p>
      <p sl="fr">Over een week zal het voorzitterschap een schriftelijk verslag over de geboekte vooruitgang ter goedkeuring voorleggen aan de Raad Justitie en Binnenlandse Zaken. Ik kan u hier beloven dat deze samenvatting u ter beschikking zal worden gesteld.</p>
      <p sl="fr">We moeten samen na kunnen denken over alles wat er bij dit programma op het spel staat. Ik zou drie overwegingen willen noemen.</p>
      <p sl="fr">Ten eerste is dit programma een essentieel instrument, en dat blijkt wel uit het feit dat het wordt gebruikt in de strijd tegen drugs. We hebben vastgesteld dat wanneer er in Frankrijk op een luchthaven drugs in beslag worden genomen dat in 60 à 80 procent van de gevallen te danken is aan de programma’s voor gegevensopslag. Het gaat om anderhalve ton drugs per jaar, dat is geen kleinigheid. We stellen bovendien vast dat wat nuttig is in de strijd tegen drugs ook nuttig is in de strijd tegen het terrorisme. Voor de coördinator over het Europese beleid inzake terrorismebestrijding, die nauw samenwerkt met de bevoegde diensten in de lidstaten, staat absoluut vast dat de gegevens uit dit programma nuttig zijn, met name omdat terroristen op het moment dat ze de grens passeren bijzonder kwetsbaar zijn.</p>
      <p sl="fr">Ten tweede moeten we uiteraard een corpus definiëren met de principes die overal in Europa gelden voor de bescherming van de rechten en de vrijheden in verband met het gebruik van gegevens. Die gegevens worden op dit moment met sterk verschillende regels ingezameld en verwerkt, en dat is in het kader van de Europese Unie niet bevredigend. We moeten geharmoniseerde normen vastleggen, en alles wat niet zinvol of buiten proporties is moet natuurlijk worden afgeschaft of bestraft.</p>
      <p sl="fr">Ten derde en ten laatste is er een internationale dimensie. We hebben er alle belang bij om een mondiaal beleid te ontwikkelen dat een alternatief voor het Amerikaanse model kan zijn, en Europa moet in staat zijn om het eigen model internationaal te promoten.</p>
      <p sl="fr">Het is een taak van de Unie om mee te spelen in het mondiale concert, om invloed uit te oefenen op de manier waarop deze gegevens worden gebruikt en beheerd. Dat is een kwestie van invloed, maar ook van respect voor onze waarden. Onze luchtvaartmaatschappijen en onze burgers verwachten dat we dit doen, om de beperkingen die ontstaan door al te verschillende nationale vereisten tot een minimum te beperken.</p>
      <p sl="fr">Mevrouw de Voorzitter, dames en heren voorzitters, dames en heren afgevaardigden, daarover moeten we samen nadenken.</p>
      <a text="(Applaus)"/>
    </intervention>
    <intervention id="4-107" speaker_id="28266" name="Sophia in 't Veld" is_mep="True" mode="spoken">
      <p sl="en">Mevrouw de Voorzitter, ik houd het kort. Ik bedank de Raad voor zijn verklaring. Ik zou willen zeggen dat – ook namens de schaduwrapporteurs van de andere fracties – ik het Europees Parlement een serieuze partner acht, volledig beschikbaar om bij te dragen aan dit gebeuren. We zullen echter alleen een formeel standpunt innemen wanneer er volledige, toereikende en uitvoerige antwoorden komen op alle zorgpunten en bezwaren die meerdere malen zijn geuit door het Europees Parlement, de Europese Toezichthouder voor gegevensbescherming, de nationale gegevensbeschermingsautoriteiten, de bureaus voor de grondrechten en de vliegmaatschappijen, want ik vind dat ze recht hebben op een echt antwoord.</p>
      <p sl="en">De Raad heeft meermaals toegezegd om zich voor de hervormingen van het Verdrag van Lissabon in te spannen. Ik zou de Raad willen vragen om, gezien het ontbreken van die hervormingen, te handelen in de geest van het Verdrag van Lissabon en de aanbevelingen van dit Parlement op te volgen of uitleg te geven – niet zozeer aan het Europees Parlement maar aan de Europese burgers.</p>
      <p sl="en">Acht jaar na Nice vindt de besluitvorming met betrekking tot deze kwesties op het gebied van politiële en justitiële samenwerking, helaas nog steeds achter gesloten deuren plaats en zonder echte democratische controle. Ik zou daarom willen dat de lidstaten dezelfde vastberadenheid en moed zouden tonen en tot democratische hervormingen besluiten, zoals ze dat tijdens de financiele crisis deden.</p>
      <p sl="en">Tot slot roep ik mijn collega’s op om deze resolutie goed te keuren en daarmee een erg helder politiek signaal af te geven aan de Raad.</p>
      <a text="(Applaus)"/>
    </intervention>
    <intervention id="4-108" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Mevrouw de Voorzitter, aangezien minister Jouyet vertrekt, vind ik dat het Parlement hem zou moeten bedanken. Hij was een van de ijverigste ministers met wie we ooit te maken hebben gehad. Ik wens hem veel geluk!</p>
      <a text="(Levendig applaus)"/>
    </intervention>
    <intervention id="4-109" speaker_id="4544" name="De Voorzitter" is_mep="True" mode="spoken">
      <p sl="nl">Hartelijk bedankt mijnheer Cohn-Bendit. Wat bent u aardig vandaag!</p>
    </intervention>
  </section>
  <section id="creitem16" title="6.10. Financiële steun aan lidstaten (stemming)"/>
  <section id="creitem17" title="6.11. Reactie van de Europese Unie op de verslechterende situatie in het oosten van de Democratische Republiek Congo (stemming)">
    <intervention id="4-113" speaker_id="1065" name="Pasqualina Napoletano" is_mep="True" mode="spoken">
      <p sl="it">Mevrouw de voorzitter, waarde collega’s, ik geloof dat er overeenstemming bestaat over het schrappen van het woord “special” wanneer wij het hebben over Europese speciale troepen. Dus: “het woord ‘special’ schrappen”.</p>
    </intervention>
  </section>
  <section id="creitem18" title="6.12. Europees ruimtevaartbeleid: Europa en de ruimte (stemming)"/>
  <section id="creitem19" title="6.13. Noodzaak van de inwerkingtreding van het Verdrag tegen clustermunitie voor het einde van 2008 (stemming)"/>
  <section id="creitem20" title="6.14. HIV/AIDS: vroegtijdige diagnose en behandeling (stemming)"/>
  <section id="creitem21" title="6.15. Situatie in de bijenteelt (stemming)"/>
  <section id="creitem22" title="6.16. Toetsing van Aanbeveling 2001/331/EG betreffende minimumcriteria voor milieu-inspecties in de lidstaten (stemming)"/>
  <section id="creitem23" title="7. Stemverklaringen">
    <intervention id="4-123" speaker_id="1186" name="Astrid Lulling" is_mep="True" mode="spoken">
      <p sl="fr">Mevrouw de Voorzitter, de Commissie werkgelegenheid en sociale zaken probeert hardnekkig de Commissie rechten van de vrouw en gendergelijkheid haar bevoegdheid voor de gelijke behandeling van mannen en vrouwen op het werk te betwisten. Ze heeft zich meester gemaakt van ons initiatief om een verslag te schrijven over de discriminatoire gevolgen van ongelijkheden onder andere op het gebied van salaris voor het pensioen van vrouwen, en over de trend naar individualisering van sociale rechten.</p>
      <p sl="fr">Dat heeft tot dit verslag geleid, een samenraapsel van maar al te bekende platitudes. We zijn nog ver verwijderd van gelijke behandeling van vrouwen op het gebied van pensioenrechten en van de oplossingen die de Commissie rechten van de vrouw en gendergelijkheid in haar verslag had willen voorstellen. Als rapporteur voor advies van de Vrouwencommissie heb ik op basis van artikel 47 van ons Reglement met de volledige steun van mijn commissie geprobeerd om in het kader van de hervormingen van de pensioenstelsels concrete correcties voor te stellen. Het zijn zes heel concrete voorstellen, die bedoeld waren om de lacunes in de verzekeringsdekking te overbruggen die vrouwen bijvoorbeeld door moederschap of door de zorg voor familieleden hebben.</p>
      <p sl="fr">Het is niet te geloven, maar de Commissie werkgelegenheid en sociale zaken heeft ze absoluut verworpen, wat volledig haaks staat op de verplichtingen van artikel 47. Ik betreur dat, we hebben een gevecht verloren, maar niet de oorlog, en onze strijd gaat door.</p>
    </intervention>
    <intervention id="4-125" speaker_id="24030" name="Philip Claeys" is_mep="True" mode="spoken">
      <p sl="nl">Mevrouw de Voorzitter, ik heb tegen het verslag-Klamt gestemd om de simpele reden dat het hele concept van de economische immigratie en van de zogenaamde blauwe kaart getuigt van kortetermijndenken. We kunnen beter in de lidstaten een beleid voeren van opleiding, herscholing en activering van de circa 20 miljoen werklozen die er nu in de Europese Unie zijn. We zouden beter leren uit de fouten van het verleden. Denk maar aan het importeren van gastarbeiders en hun families in de jaren zeventig en tachtig wat uitgedraaid is op een groot maatschappelijk probleem.</p>
      <p sl="nl">Men probeert de bevolking nu te paaien met de belofte dat het enkel gaat om hoogopgeleide en tijdelijke immigranten, maar wie ben ik om te twijfelen aan de woorden van Louis Michel, die stelt dat ook andere immigranten welkom moeten blijven. Met andere woorden: de sluizen blijven open staan. Men creëert er alleen een nieuwe bij. Dit gaat om een coalitie tegen de samenleving. Big business wil goedkope arbeidskrachten en werkt samen met de multiculturele linkerzijde. De kosten worden afgewenteld op de maatschappij.</p>
    </intervention>
    <intervention id="4-127" speaker_id="1186" name="Astrid Lulling" is_mep="True" mode="spoken">
      <p sl="fr">Mevrouw de Voorzitter, ik heb voor het verslag-Parish over de opname van de gemeenschappelijke marktordening (GMO) voor wijn in de integrale GMO gestemd. Ik moet zeggen dat ik dat met de allergrootste tegenzin heb gedaan, omdat ik vind dat deze integrale GMO niet eenvoudiger en niet helderder is dan het oude systeem. Het maakt het leven alleen maar ingewikkelder voor de wijnboeren en voor de hele wijnproducerende sector.</p>
      <p sl="fr">Gisteravond heeft de commissaris geprobeerd om ons gerust te stellen. Ik hoop dat de Commissie woord houdt, en met name dat de sector in het raadgevend comité even goed vertegenwoordigd zal blijven als in alle jaren sinds de eerste GMO van de wijnmarkt.</p>
    </intervention>
    <intervention id="4-128" speaker_id="28227" name="Anja Weisgerber" is_mep="True" mode="spoken">
      <p sl="de">Mevrouw de Voorzitter, ik heb vandaag met een zekere aarzeling ingestemd met het verslag van Neil Parish over een gemeenschappelijke ordening van de landbouwmarkten voor allerlei verschillende landbouwproducten. Het is in principe een goede zaak dat de Commissie probeert om het Europese landbouwbeleid te vereenvoudigen. Van nu af aan zal er in plaats van de 21 bestaande marktordeningen voor bijvoorbeeld fruit, groente, melk en wijn nog maar één marktordening bestaan. Dit wordt dan echter een bijzonder ingewikkeld document, en de omgang daarmee moet zo eenvoudig mogelijk worden gemaakt. Daarom ben ik blij dat de Commissie gisteren tijdens het debat heeft beloofd dat ze zal ingaan op mijn idee om de Europese zoekmachine Eurlex dusdanig technisch aan te passen dat de gebruiker de artikelen die op zijn landbouwproduct van toepassing zijn apart kan opvragen.</p>
      <p sl="de">Bovendien heeft de Commissie bevestigd dat ze de marktordening voor wijn, die na moeizame onderhandelingen tot stand gekomen is, en waarin veel eisen van het Parlement zijn opgenomen, letterlijk zal overnemen. Dat is de enige reden waarom ik voor dit verslag heb kunnen stemmen.</p>
    </intervention>
    <intervention id="4-130" speaker_id="26833" name="Milan Gaľa" is_mep="True" mode="spoken">
      <p sl="sk">Het doet mij deugd dat enkele dagen vóór 1 december, Wereld Aids Dag, wij ons nu over dit wereldwijde probleem buigen. Het aantal met hiv geïnfecteerde mensen groeit gestaag. Elke dag raken zo’n 14 000 mensen besmet, waarvan de zo’n 2 000 kinderen onder de 15 jaar.</p>
      <p sl="sk">Het aantal besmette mensen is niet alleen in de traditionele brandhaarden als Afrika en Oost-Azië gestegen, maar ook in oostelijk Europa en Centraal-Azië. Het aantal besmette personen in deze regio's is in 2006 gestegen tot 1,7 miljoen. De grootste stijging vond plaats in Rusland en Oekraïne, waar tot wel 270 000 mensen besmet raakten met het hiv-virus. De belangrijkste oorzaak van de verspreiding van hiv in deze gebieden ligt in drugsgebruik en het gebruik van ongesteriliseerde injectiespuiten. Deze gegevens zijn in het geval van Oekraïne des te alarmerender aangezien dit een land is dat direct aan de Europese Unie grenst.</p>
      <p sl="sk">Het feit dat we ondanks allerlei preventieprogramma's overal ter wereld er niet in slagen het hiv-probleem de kop in te drukken dient aanleiding geven tot een herbeoordeling van deze programma's en tot grotere inspanningen op het vlak van preventie en van de productie van doeltreffende medicijnen.</p>
    </intervention>
    <intervention id="4-132" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, toen er in 1994 in Rwanda een genocide plaatsvond, wendde het Westen zijn gezicht af. In het oosten van Congo kan nu hetzelfde gebeuren. De directe prioriteit ligt op humanitair gebied, maar daarna moet er een netelige en ingewikkelde politieke chaos worden aangepakt. Dit komt deels doordat de internationale gemeenschap niet alleen haar handen heeft afgetrokken van de genocide in Rwanda, maar het toeliet dat de Hutu-génocidaires naar het oosten van Congo vluchtten. Hier deed president Kabila, tot afschuw van Kigali en de lokale Tutsi’s, weinig om de milities te stoppen.</p>
      <p sl="en">De VN en de Afrikaanse Unie moeten nu een leidende rol gaan spelen in de aanpak van de politieke en veiligheidskwesties die rechtstreeks op het spel staan, maar we moeten ook toegeven dat de strijd om grondstoffen voor een groot deel dit bloedvergieten financiert. China is een serieuze speler in de regio, maar bekommert zich nauwelijks om de mensenrechten in Afrika.</p>
      <p sl="en">De Commissie moet onderzoeken of een certificeringsproces voor mineralen en andere bronnen nu op dezelfde manier in Afrika kan worden toegepast als het succesvolle Kimberley-proces, dat zo goed werkte bij de diamantindustrie van bloeddiamanten of conflictdiamanten. Daarom heb ik voor deze resolutie gestemd.</p>
    </intervention>
    <intervention id="4-134" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">Mevrouw de Voorzitter, deze resolutie komt wat laat, eigenlijk als mosterd na de maaltijd, want sinds de goedkeuring van de Richtlijn 91/414 betreffende het op de markt brengen van gewasbeschermingsmiddelen is er heel weinig gedaan ter ondersteuning van het onderzoek naar de gevolgen voor bijen van het gebruik van pesticiden, en met name onderzoek naar de volledige voortplantingscyclus van bijen.</p>
      <p sl="fr">Dat is verbazend, vooral omdat tijdens de stemming in eerste lezing over het verslag-Breyer betreffende het op de markt brengen van gewasbeschermingsmiddelen, dat is dus de hervorming van Richtlijn 91/414, velen die vandaag voor de resolutie hebben gestemd, zich keerden tegen amendementen die gericht waren op een betere bescherming van de bijen.</p>
      <p sl="fr">Praatjes vullen geen gaatjes, het gaat om feiten en daden, en ik hoop dat alle collega’s tijdens de stemming in tweede lezing over het verslag-Breyer zich deze resolutie nog kunnen herinneren en partij voor de bijen zullen kiezen.</p>
    </intervention>
    <intervention id="4-135" speaker_id="1186" name="Astrid Lulling" is_mep="True" mode="spoken">
      <p sl="fr">Mevrouw de Voorzitter, mevrouw Hennicot is nog maar net lid van dit Parlement, daarom kan zij natuurlijk niet weten wat we in dit verband al sinds 1994 eisen.</p>
      <p sl="fr">Ik zou alle collega’s willen bedanken die hebben bijgedragen aan dit debat en aan de resolutie over de onrustbarende situatie in de landbouw. De zaal was gisterenavond rond middernacht niet goed bezet, en dat begrijp ik ook wel. Mevrouw Hennicot was er trouwens ook niet. Daarom hebben niet veel leden dit uitstekende en gefundeerde debat kunnen volgen. We wilden de Commissie aanmoedigen om meer te doen aan de bijzonder zorgwekkende situatie in de bijenteelt. Ik stel met plezier vast dat de Commissie ons begrepen heeft.</p>
      <p sl="fr">Ik zou de diensten er op willen wijzen, mevrouw de Voorzitter, dat amendement 1, dat tegen de stemmen van mijn fractie is aangenomen, uitsluitend betrekking heeft op de formulering. De Duitse vertaling van mijn overweging B deugt niet. We moeten die vertaling verbeteren, die precies hetzelfde zegt als het amendement in het Duits.</p>
      <p sl="fr">Ik ben het inhoudelijk eens met het amendement over de toelating van gewasbeschermingsmiddelen, dat intussen is ingetrokken. Het is echter woord voor woord overgenomen uit de tekst – die in de Commissie milieubeheer, volksgezondheid en voedselveiligheid was goedgekeurd – over het op de markt brengen van deze producten, en daarom had ik met mijn fractie gedacht dat we die tekst niet moesten kopiëren, en dat we de Commissie milieubeheer voorrang moesten geven. Onze aanbeveling en onze eis staan uitstekend verwoord in paragraaf 8 van de resolutie, waarin precies hetzelfde wordt geëist. We eisen dat er meer onderzoek wordt verricht naar de relatie tussen de bijensterfte en het gebruik van pesticiden, om de nodige maatregelen te nemen tegen de toelating van die producten. Het is wel duidelijk: een pesticide dat bijen doodt mag niet worden toegelaten. Dat zeggen we nu al jaren.</p>
    </intervention>
    <intervention id="4-136" speaker_id="4544" name="De Voorzitter" is_mep="True" mode="spoken">
      <p sl="nl">Mevrouw Lulling, ik dank u voor uw oplettendheid met betrekking tot dit detail van de maatregel. We kunnen u ervan verzekeren dat de talenversies zorgvuldig zullen worden nagekeken.</p>
    </intervention>
    <intervention id="4-999" speaker_id="33775" name="Jean-Pierre Audy" is_mep="True" mode="written">
      <p sl="fr">Afgezien van een paar amendementen sta ik volledig achter het verslag van mijn Duitse collega en vriendin, de eminente Ingeborg Gräßle, en heb gestemd voor de wetgevende resolutie waarin de goedkeuring wordt voorgesteld van het voorstel voor een verordening van het Europees Parlement en de Raad tot wijziging van Verordening (EG) nr. 1073/1999 betreffende onderzoeken door het Europees Bureau voor fraudebestrijding (OLAF). Het is een goede zaak dat we de bescherming verbeteren van de rechten van personen naar wie OLAF onderzoek verricht, en dat we de samenwerking met de lidstaten verbeteren. Het was de hoogste tijd om voor de fraudebestrijding door OLAF een vorm van openbare governance te creëren, en om een onafhankelijke controle te voorzien op de procedures en de duur van het onderzoek, waarbij de vertrouwelijkheid van het onderzoek uiteraard dient te worden gegarandeerd. Inge Gräßle heeft met dit verslag opmerkelijk werk geleverd, en ik dank haar daarvoor.</p>
    </intervention>
    <intervention id="4-139" speaker_id="39712" name="Dragoş Florin David" is_mep="True" mode="written">
      <p sl="nl">Ik heb voor het verslag van mevrouw Gräßle gestemd, omdat alle bij de door OLAF uitgevoerde onderzoekingen betrokken personen in de gelegenheid moeten worden gesteld om op zijn minst schriftelijke opmerkingen te plaatsen ter zake. Deze op- en aanmerkingen dienen vervolgens doorgegeven te worden aan de lidstaten in kwestie, samen met andersoortige in de loop van de onderzoekingen verkregen informatie. Dit is de enige manier om onder naleving van het beginsel dat beide partijen de gelegenheid moeten krijgen hun eigen standpunt te berde te brengen, nationale autoriteiten te voorzien van een compleet dossier voor een bepaalde zaak. Verder zorgt het verslag voor samenwerking met derde landen en versterkt het de rol van de OLAF-controlecommissie.</p>
    </intervention>
    <intervention id="4-140" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, waarde collega’s, ik stem vóór het verslag van mevrouw Gräßle over onderzoeken door het Europees Bureau voor fraudebestrijding (OLAF). Het is zeer belangrijk dat wij de verordening over dergelijke onderzoeken aanpassen, aangezien verschillende interinstitutionele betrekkingen moeten worden herzien. Bovendien moeten wij de verordening aanpassen op het gebied van de rechten van personen die bij onderzoeken zijn betrokken en op het gebied van de uitwisseling van informatie tussen OLAF, de Europese instellingen, de lidstaten en informanten. Tenslotte feliciteer ik mevrouw Gräßle met haar initiatief; zij heeft enkele andere interessante voorstellen gedaan over bijvoorbeeld de rol van de directeur-generaal van het Bureau, die de bevoegdheid zou moeten hebben om externe onderzoeken te gelasten, niet alleen op verzoek van een lidstaat of de Commissie, maar ook op verzoek van het Europees Parlement.</p>
    </intervention>
    <intervention id="4-142" speaker_id="28427" name="Alessandro Battilocchio" is_mep="True" mode="written">
      <p sl="it">Dank u, Voorzitter. Ik stem vóór. Het belangrijkste punt in dit debat heeft niet alleen betrekking op de specifieke kwestie waar de Commissie verzoekschriften mee geconfronteerd wordt, die verwijst naar het gebruik van het Duits door de communautaire instellingen, het gaat met name over het algemene probleem van de toegang van burgers van alle nationaliteiten tot documenten, en daarmee dus over de transparantie van de instellingen van de Gemeenschap. Vanuit dit oogpunt denk ik dan ook dat het van groot belang is dat de Raad deze kwestie diepgaand onderzoekt, om een gebruik van meer talen op de websites van het voorzitterschap te bevorderen. Een dergelijke toename kan geleidelijk worden doorgevoerd, op basis van nog vast te leggen passende en objectieve criteria. We moeten echter rekening houden met het volgende: hoe meer talen er worden gebruikt, hoe groter het aantal burgers dat betrokken raakt bij Europa. Burgers zouden de Europese instellingen moeten zien als de manier waarop zij de gebouwen zien waarin zij huizen: onze instellingen moeten toegankelijk zijn.</p>
    </intervention>
    <intervention id="4-143" speaker_id="4466" name="Ilda Figueiredo" is_mep="True" mode="written">
      <p sl="pt">We zijn het in grote lijnen eens met wat er in het verslag staat, vooral wat betreft de conclusies van de Europese ombudsman, waarin gesteld wordt dat “de weigering van de Raad om zich inhoudelijk bezig te houden met het verzoek van klager, niet correct is” en dat “de informatie die op deze internetsites wordt gegeven in het ideale geval op tijd in alle officiële talen van de Gemeenschap beschikbaar zou moeten zijn”.</p>
      <p sl="pt">We zijn het echter niet eens met alinea d) van de conclusies van het verslag, waarin staat dat “het aantal talen, als dat nodig is, alleen op grond van objectieve, redelijke, transparante en uitvoerbare criteria mag worden beperkt”. We willen bepleiten dat op de website van de Raad, evenals op die van het Europees Parlement en de Europese Commissie, alle informatie in alle officiële talen van de Europese Unie beschikbaar moet zijn. Alleen op die manier kan de meertaligheid en de culturele diversiteit behouden worden waar de leiders van de Gemeenschap voor zeggen te staan, maar die ze, in het kader van besparingen, steeds weer ter discussie stellen.</p>
    </intervention>
    <intervention id="4-145" speaker_id="4466" name="Ilda Figueiredo" is_mep="True" mode="written">
      <p sl="pt">Hoewel de resolutie die door de meerderheid van het Europees Parlement is goedgekeurd tegenstrijdigheden bevat, naast een of twee positieve elementen, is de overheersende tendens ervan het uit hoofde van de vergrijzing van de bevolking bepleiten van de uitholling van het socialezekerheidsstelsel, in het belang van de private financiële sector, die het grootste stuk van deze koek wil.</p>
      <p sl="pt">Kijk bijvoorbeeld maar eens naar de volgende paragraaf: “wijst erop dat de individualiseringstendens bijdraagt tot de modernisering van de tweede en derde pijler van de socialezekerheidsstelsels zonder de eerste pijler aan te tasten; daardoor zullen mensen, met name vrouwen en andere kwetsbare groepen, meer keuzemogelijkheden krijgen en dus onafhankelijker worden en de gelegenheid krijgen om hun eigen aanvullende pensioenrechten op te bouwen”.</p>
      <p sl="pt">Uit naam van een grotere onafhankelijkheid wordt zo een poging gedaan mensen ertoe te bewegen oplossingen buiten het socialezekerheidsstelsel van de overheid te zoeken, ook al is inmiddels bekend dat dit zeer negatieve gevolgen heeft. De recente gevallen in de VS zijn daar een voorbeeld van. Maar het kapitalisme probeert zijn doelen altijd met propaganda te bereiken.</p>
      <p sl="pt">Daarom hebben wij tegengestemd.</p>
    </intervention>
    <intervention id="4-146" speaker_id="1164" name="Bruno Gollnisch" is_mep="True" mode="written">
      <p sl="fr">De rapporteur, mevrouw Stauner, maakt een heldere analyse van de uitdagingen die de vergrijzing en de afname van de actieve beroepsbevolking met zich meebrengen voor onze stelsels van sociale bescherming, waaraan ze blijkbaar veel waarde hecht, en dat waardeer ik.</p>
      <p sl="fr">Een tweede punt dat ik waardeer is dat ze een vraagtekentje plaatst bij het nut van de massale immigratie van werknemers, die meestal als wondermiddel wordt voorgesteld, en van wie men hoopt dat ze zullen betalen voor de pensioenen en de gezondheidszorg voor de oude Europeanen. Het is trouwens een ongelofelijk cynisch en egoïstisch wondermiddel, dat wordt verdedigd door personen die vaak denken dat ze het monopolie hebben op naastenliefde en tolerantie. Een derde punt dat ik waardeer is tot slot haar kritische analyse van de trend tot privatiseren van de gezondheidszorg, en van de zuiver financiële aanpak van de hervorming van de nationale socialezekerheidsstelsels.</p>
      <p sl="fr">Het kernpunt ontbreekt echter in dit verslag. De oorzaak van deze problemen is de daling van de bevolking op ons continent, dus moeten we daar iets aan doen. De lidstaten zijn nu wel verplicht om een ambitieus gezinsbeleid te voeren en het geboortepercentage te verhogen, dat is ongetwijfeld een voorwaarde voor het evenwicht van hun socialezekerheidsstelsels, maar vooral garandeert dat hun overleven, nog afgezien van hun welvaart en hun dynamische ontwikkeling.</p>
    </intervention>
    <intervention id="4-147" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Dit verslag stelt vast dat de bevolking in de meeste lidstaten steeds ouder wordt en dat de socialezekerheids- en pensioenstelsels daardoor onder druk komen te staan. De oplossing die voor dat probleem wordt bepleit, is dezelfde als altijd, namelijk diverse EU-maatregelen. De Zweedse partij Junilistan is van mening dat de EU zich überhaupt niet bezig moet houden met aangelegenheden die verband houden met de socialezekerheids- en pensioenstelsels van de lidstaten.</p>
      <p sl="sv">Het Europees Parlement heeft standpunten over de wettelijke pensioengerechtigde leeftijd, het soort pensioenstelsel dat de lidstaten zouden moeten invoeren, de belasting op arbeid, de verdeling van de belastingdruk en de manier waarop de zorg in de EU-landen moet worden georganiseerd. Dat zijn kwesties die volledig op nationaal niveau moeten worden aangepakt. Algemene aanwijzingen van EU-instellingen dragen in het geheel niets bij tot deze kwesties.</p>
      <p sl="sv">Wij hebben daarom bij de eindstemming tegen dit verslag gestemd.</p>
    </intervention>
    <intervention id="4-148" speaker_id="2057" name="Carl Lang" is_mep="True" mode="written">
      <p sl="fr">Het verslag van mevrouw Stauner verwijst weliswaar naar de Lissabon-strategie, dat grote fiasco van de fans van de Europese eenwording, maar het verdient toch onze steun, omdat het een vraagteken plaatst bij het credo van de immigratie als redmiddel, gezien de toekomstige daling van de bevolking en de economische en sociale crisis in Europa.</p>
      <p sl="fr">Iedere immigratie, of die nu gewild is of niet, vervormt de identiteit en de cultuur van de volkeren van Europa en versterkt de trend van de segregatie, met alle spanningen die daarmee gepaard gaan, en dat zien we in alle multi-etnische en multiculturele samenlevingen overal ter wereld.</p>
      <p sl="fr">Dit is een nieuwe vorm van slavernij, en daarvan profiteren alleen de roofzuchtige aanhangers van de globalisering, die deze goedkope arbeidskrachten beschouwen als een drukmiddel om de salarissen laag te houden, terwijl de werkloosheid al bijzonder hoog is. Op die manier kunnen we de derde landen van hun elite beroven, wat hun situatie nog verslechtert.</p>
      <p sl="fr">Dit is ook strategisch een illusie, omdat het onvermijdelijk is dat de immigranten hun gedrag aanpassen aan dat van de Europeanen, en daarbij denk ik met name aan de onfortuinlijke tendens om minder kinderen te krijgen in een samenleving die in ieder opzicht stuurloos is, dat is een feit.</p>
      <p sl="fr">We moeten meer steun geven aan gezinnen, en Europeanen aanmoedigen om meer kinderen te krijgen. Bovendien heeft het nieuwe Europa van de naties een beleid van nationale en communautaire preferentie nodig, een beleid van nationale en communautaire bescherming.</p>
    </intervention>
    <intervention id="4-149" speaker_id="28583" name="Athanasios Pafilis" is_mep="True" mode="written">
      <p sl="nl">Het verslag onthult in volle omvang de door en door volksvijandige doelstelling van de EU en het EU-kapitaal, namelijk de afbraak van de socialezekerheidsstelsels. Onder het terreurzaaiend voorwendsel van een slinkende EU-bevolking wordt in het verslag voorgesteld om de pensioengerechtigde leeftijd te verhogen en een drie-pijlerstelsel in te voeren, dat wil zeggen:</p>
      <p sl="nl">verstrekking van hongerpensioenen via de openbare socialezekerheidsstelsels;</p>
      <p sl="nl">uitbreiding van de beroepspensioenfondsen, die pensioenen zullen verstrekken uitgaande van het rendement van de gestorte bijdragen, en</p>
      <p sl="nl">particuliere verzekeringen voor de werknemers (de “individualisering” volgens de EU-terminologie), de zogenaamde derde pijler.</p>
      <p sl="nl">Op die manier wordt de deur wagenwijd opengezet voor de verhoging van de winst van de verzekeringsmonopolies, omdat deze toegang krijgen tot de zoveelste winstgevende sector.</p>
      <p sl="nl">Deze aanval maakt deel uit van een arbeidersvijandig maatregelenpakket van de EU, zoals de algemene toepassing van “flexicurity”, de “hervorming” (dat wil zeggen: afbraak) van het arbeidsrecht, de oprichting van “slavendrijvende” uitzendbureaus, de richtlijn tot invoering van inactieve arbeidstijd, de 65-urige werkweek, en de regeling van arbeidstijd op jaarbasis.</p>
      <p sl="nl">Als reactie op deze scherpe aanval van het EU-kapitaal moet de arbeidersklasse in de tegenaanval gaan en een antimonopolistische coalitie vormen die haar eigen macht, de volksmacht opeist en de fundamenten legt voor het voldoen aan de volksbehoeften en het volkswelzijn.</p>
    </intervention>
    <intervention id="4-150" speaker_id="38595" name="Rovana Plumb" is_mep="True" mode="written">
      <p sl="nl">De Europese Unie kan geen hogere werkloosheid velen zolang er nog ondervertegenwoordigde sociale categorieën en van de arbeidsmarkt uitgesloten sociale groeperingen zijn. Personen met een handicap of mensen met ernstige gezondheidsproblemen zouden graag willen werken, maar zijn veelal het slachtoffer van ernstige discriminatie van werkgeverszijde.</p>
      <p sl="nl">Bovendien zijn er speciale aanpassingen nodig om deze mensen in staat te stellen hun werk naar behoren uit te voeren. Werkgevers zijn echter niet bereid om hier al te veel geld in te steken. De in de lidstaten getroffen maatregelen van financiële aard hebben niet tot de verhoopte resultaten geleid. Wat Roemenië aangaat, kan ik melding maken van de mogelijkheid tot aftrek van uitgaven voor de aankoop van speciale uitrustingen, voor in het productieproces door personen met een handicap gebruikte uitrustingen, voor de transportkosten van personen met een handicap van hun thuisadres naar hun werk, alsook van kortingen op de specifieke kosten voor voorbereiding, professionele scholing en advies uit het socialeverzekeringsbudget voor werkloosheid. Een concrete oplossing voor inclusie van deze op de arbeidsmarkt kwetsbare sociale categorieën kan, zoals beschreven in het verslag, gevonden worden in de oprichting van bepaalde speciale ondernemingen.</p>
    </intervention>
    <intervention id="4-151" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de Voorzitter, waarde collega’s, ik ben verheugd over het uitstekende werk dat mevrouw Stauner heeft verricht inzake de toekomst van socialezekerheidsstelsels en pensioenen en ik stem dan ook voor haar verslag. Ik steun de redeneringen waarop het is gebaseerd en ik ben van mening dat de Europese Unie, samen met de lidstaten, moet proberen zo snel mogelijk een passende oplossing te vinden voor de problemen.</p>
      <p sl="it">Europa is een continent dat ouder wordt en het gemiddelde geboortecijfer ligt onder het natuurlijke vervangingsniveau. In minder dan vijftig jaar zal de bevolking van Europa kleiner in aantal en ouder zijn. Immigratie is zeker geen oplossing voor het probleem: we moeten juist een groter aantal mensen in banen van hoog niveau aantrekken en behouden, we moeten een hoog niveau van sociale zekerheid en baanzekerheid bieden, onderwijs en opleidingen voor onze beroepsbevolking verbeteren en de oude pensioenstelsels moderniseren, waarbij we aandacht moeten schenken aan de instabiliteit van particuliere pensioenstelsels, die door velen worden gesteund.</p>
    </intervention>
    <intervention id="4-153" speaker_id="28246" name="Alexander Alvaro" is_mep="True" mode="written">
      <p sl="en">Ik sta volledig achter de invoering van de blauwe kaart. Met de goedkeuring van de amendementen van de PPE en de PSE vrees ik echter dat de toekomstgerichte strategie van Europa met betrekking tot legale migratie snel in rook op zal gaan. De huidige tekst is voor de meeste hooggekwalificeerde werknemers die legale migratie naar de EU overwegen simpelweg niet aantrekkelijk. Hooggekwalificeerde werknemers worden niet gestimuleerd om op de arbeidsmarkt van de EU te werken, niet in de laatste plaats door de bureaucratische belemmeringen die in de huidige tekst werden goedgekeurd.</p>
    </intervention>
    <intervention id="4-154" speaker_id="photo_generic" name="Jan Andersson, Göran Färm, Inger Segelström en Åsa Westlund" is_mep="True" mode="written">
      <p sl="sv">Wij, Zweedse sociaaldemocraten in het Europees Parlement, hebben gestemd voor het verslag betreffende de voorwaarden voor toegang en verblijf van onderdanen van derde landen met het oog op een hooggekwalificeerde baan, de zogenaamde Europese blauwe kaart. Het verslag waarover in het Parlement is gestemd, verbetert de richtlijn, met name wat betreft gelijke behandeling van werknemers uit derde landen, omdat discriminatie van deze werknemers wordt belet. Het is ook positief dat de lidstaten de mogelijkheid krijgen hun eigen behoefte te onderzoeken om zich open te stellen voor immigratie van arbeidskrachten. Wij zijn er ook mee ingenomen dat het Parlement de voorstellen van de Commissie heeft verworpen die werkgevers de mogelijkheid boden om mensen dertig jaar te discrimineren. Het is verheugend dat ook de mogelijkheden van de lidstaten worden beperkt om werknemers aan te trekken uit sectoren in derde landen waarin een tekort aan arbeidskrachten heerst. Dat belet dat de EU meewerkt aan een braindrain van hooggekwalificeerde werknemers in met name de ontwikkelingslanden.</p>
      <p sl="sv">Tezelfdertijd betreuren wij dat het Parlement het er niet over eens heeft kunnen worden dat collectieve overeenkomsten ook voor werknemers uit derde landen moeten gelden. We betreuren ook dat amendement 79 niet is aangenomen. Per slot van rekening is het vaststellen van de salarissen geen kwestie die tot de bevoegdheden van de EU behoort en uiteindelijk moeten de sociale partners in de respectieve lidstaten hierover kunnen beslissen. Wij verwachten dat de Zweedse regering de strijd in de verdere onderhandelingen in de Raad voort zal zetten.</p>
    </intervention>
    <intervention id="4-155" speaker_id="28427" name="Alessandro Battilocchio" is_mep="True" mode="written">
      <p sl="it">Dank u, voorzitter. Ik stem voor. Het is een extreem belangrijke bepaling. Het vastleggen van nieuwe rechten voor hoogopgeleide werknemers uit derde landen vormt zowel een kans voor de migranten, als voor de landen die ze ontvangen. Bovendien is van belang dat dit gebeurt in een kader van criteria die voor alle lidstaten van de EU gelijk zijn, om ongelijkheden te voorkomen en tevens om Europa meer capaciteit te bieden om dergelijke werknemers aan te trekken, aangezien deze capaciteit nog ver achter blijft bij die van de Verenigde Staten en Canada. In dit kader van gedeelde regels, waarover wij laten zullen stemmen, steun ik volledig de amendementen die zijn ingediend door de Sociaal-democratische Fractie in het Europees Parlement. Een minimumsalaris dat niet lager is dan dat van een vergelijkbare werknemer in het land van ontvangst is voor ons een onontbeerlijke gelijkheidsgarantie.</p>
      <p sl="it">Evenzo pleiten wij voor het uitreiken van een blauwe kaart aan degenen die al in een van de lidstaten verblijven en een verlenging met zes maanden ingeval zij hun baan verliezen. Ten slotte hebben wij de plicht samen te werken met derde landen, om de opleiding van hoogopgeleid personeel in de belangrijkste sectoren waar men mogelijk de gevolgen van de braindrain ondervindt te ondersteunen. De goedkeuring van deze maatregel zal bovendien legale immigratie bevorderen en de EU verrijken met professionele vaardigheden en menselijke ervaring, wat altijd de essentie van de Europese geest is geweest.</p>
    </intervention>
    <intervention id="4-156" speaker_id="58711" name="Catherine Boursier" is_mep="True" mode="written">
      <p sl="nl">Ik heb voor het verslag-Klamt over de invoering van een “Europese blauwe kaart” gestemd omdat het ons de mogelijkheid biedt, en dat is nog nooit gebeurd, om van een cultuur van het “nee”, van het fort Europa, over te stappen naar een cultuur van het “ja”, van een open Europa. Op die manier kunnen we de migratiestromen bewust sturen, en de werknemers bepaalde rechten garanderen. Het is belangrijk dat we dit proces snel voortzetten door andere maatregelen ten gunste van andere categorieën van buitenlandse werknemers goed te keuren. Ik zal dit op de voet volgen.</p>
      <p sl="nl">We hadden natuurlijk nog verder kunnen gaan. We hadden de voorkeur gegeven aan een horizontale in plaats van een sectorale richtlijn, maar er is vooruitgang geboekt, met name het principe van “gelijke betaling voor gelijk werk” en de strijd tegen de braindrain, vooral in sleutelsectoren zoals gezondheidszorg en onderwijs. Bovendien hebben we de periode verdubbeld waarin een werknemer wiens arbeidscontract is afgelopen in de Unie mag blijven om een nieuwe baan te zoeken.</p>
      <p sl="nl">Met deze tekst willen we dus vooral legale vormen van immigratie bevorderen, en zeker geen geselecteerde immigratie, waar ik tegen ben.</p>
    </intervention>
    <intervention id="4-157" speaker_id="39712" name="Dragoş Florin David" is_mep="True" mode="written">
      <p sl="nl">Ik heb voor het verslag van mevrouw Klamt gestemd, omdat het immigranten met een hooggekwalificeerd profiel uitzicht biedt op werk. Er staat in het verslag dat EU-lidstaten verplicht zijn voorrang te geven aan Europese burgers, iets dat ten voordele strekt van Roemeense staatsburgers gezien de beperkingen op de toegang tot de arbeidsmarkt in een aantal EU-lidstaten. Het verslag stelt mensen die voldoen aan de in de richtlijn vastgelegde voorwaarden in staat een Europese blauwe kaart aan te vragen met een geldigheidsduur van twee jaar, die met nog eens twee jaar kan worden verlengd. Indien de arbeidsovereenkomst een kortere looptijd heeft dan twee jaar, krijgt de blauwe kaart een geldigheidsduur voor de duur van die overeenkomst plus drie maanden.</p>
    </intervention>
    <intervention id="4-158" speaker_id="4382" name="Avril Doyle" is_mep="True" mode="written">
      <p sl="en">Tot mijn spijt heb ik me van stemmen over het verslag van Ewa Klamt (A6-0432/2008) onthouden, het voorstel voor een Richtlijn van de Raad betreffende voorwaarden voor toegang en verblijf voor onderdanen van derde landen met het oog op een hooggekwalificeerde baan, aangezien Ierland heeft afgezien van dit voorstel onder artikel 3 van het vierde protocol van het Verdrag van Amsterdam en al een bestaand nationaal beleid heeft op dit gebied dat flexibiliteit en een grote mate van beslissingsvrijheid biedt met betrekking tot het aanpassen aan de omstandigheden op de arbeidsmarkt.</p>
    </intervention>
    <intervention id="4-159" speaker_id="28127" name="Lena Ek" is_mep="True" mode="written">
      <p sl="sv">De concurrentie voor gedreven en competente werknemers is begonnen. Om in de globalisering te slagen, moet Europa aantrekkelijker worden in de strijd om de talenten van de wereld. Het Commissievoorstel over een blauwe kaart om de toegang tot de Europese arbeidsmarkten te vergemakkelijken is daarom uiterst welkom. Ik ben zelf al lang een warm pleitbezorgster van de blauwe kaart en andere oplossingen om de toegang tot de Europese arbeidsmarkt te vergemakkelijken. Helaas is het voorstel dermate afgezwakt door de meerderheid in het Parlement dat ik ervoor heb gekozen om mij van stemming te onthouden. Ik zal de strijd in de EU voortzetten voor een aanzienlijk krachtigere blauwe kaart dan waar het Parlement zich achter kon scharen.</p>
    </intervention>
    <intervention id="4-160" speaker_id="1164" name="Bruno Gollnisch" is_mep="True" mode="written">
      <p sl="fr">De Europese blauwe kaart is zogezegd alleen maar bedoeld voor hooggekwalificeerde werknemers, die zich dan in alle lidstaten van de Europese Unie vrij kunnen bewegen en vestigen. Dit zal eens te meer leiden tot meer immigratie die door de Unie niet kan worden gestuurd, net zoals heel wat lidstaten daartoe op dit moment niet in staat zijn.</p>
      <p sl="fr">Wanneer we de gezinshereniging direct toelaten, zonder een werkelijke beperking in de tijd, leidt dat tot een permanente immigratie als instrument van het bevolkingsbeleid. Dat is een bureaucratische manier om een moderne vorm van slavernij te organiseren, maar deze keer worden de slachtoffers geselecteerd op basis van hun diploma, en niet op basis van hun spieren of hun gebit. Op die manier beroven we de ontwikkelingslanden van de breinen die ze zo nodig hebben, en maken we hun economische situatie nog slechter, wat dan weer tot al meer illegale migratie leidt.</p>
      <p sl="fr">We leggen een minimaal loonniveau vast dat volkomen onzinnig en willekeurig is, en houden daarbij geen rekening met de werkelijkheid in de betrokken sectoren en beroepen. Dat zal zeker twee dingen tot gevolg hebben: de salarissen van de best gekwalificeerde Europeanen zullen dalen, wat ze nog meer dan nu in de verleiding zal brengen om hun geluk buiten Europa te zoeken, en bovendien worden de immigranten uitgebuit, terwijl er geen garanties bestaan dat ze werkelijk een salaris krijgen dat overeenstemt met hun kwalificaties.</p>
    </intervention>
    <intervention id="4-161" speaker_id="31123" name="Pedro Guerreiro" is_mep="True" mode="written">
      <p sl="pt">Ondanks het feit dat het Europees Parlement enkele amendementen heeft goedgekeurd – waar wij vóór hebben gestemd - die enkele negatieve kanten verzacht van het voorstel om een “blauwe kaart” in te voeren op het niveau van de Europese Unie, vinden we dat noch de basis noch de centrale doelstellingen van het voorstel voor een richtlijn dat de Europese Commissie aan de Raad heeft voorgelegd, gewijzigd zijn.</p>
      <p sl="pt">De zogenaamde “blauwe kaart” is een instrument dat past bij de neoliberale doelstellingen van de Strategie van Lissabon als het gaat om de uitbuiting van arbeidskrachten. In het kader van de kapitalistische concurrentie, met name ten opzichte van de VS (waar een “groene kaart” bestaat), wil de EU “hooggekwalificeerde” arbeidskrachten aantrekken, ten koste van de menskracht van derde landen.</p>
      <p sl="pt">De “blauwe kaart” (waarmee immigratie gereduceerd wordt tot exploitatie en immigranten geselecteerd worden op grond van de behoefte die er in EU-landen bestaat aan arbeidskrachten) en de “terugkeerrichtlijn” (die zal leiden tot nog meer willekeur met betrekking tot uitzettingen, en nog meer obstakels opwerpt voor gezinshereniging) zijn twee zijden van dezelfde medaille. Het zijn (onderling samenhangende) instrumenten en pijlers van een en hetzelfde beleid, namelijk van het onmenselijke immigratiebeleid van de EU, dat immigranten criminaliseert en uitzet, of hen exploiteert en afdankt.</p>
      <p sl="pt">Daarom hebben wij tegengestemd.</p>
    </intervention>
    <intervention id="4-162" speaker_id="28176" name="Jeanine Hennis-Plasschaert" is_mep="True" mode="written">
      <p sl="en">Namens de ALDE-Fractie zou ik de redenen willen noemen van onze onthouding bij de laatste stemming. Voor alle duidelijkheid: de ALDE-Fractie is een groot voorstander van de blauwe kaart. Ze krijgt echter de indruk dat de regeling aanzienlijk is afgezwakt. Er zijn veel te veel beperkingen ingevoerd.</p>
      <p sl="en">Het immigratiepakket van de EU zou twee pijlers hebben: het bestrijden van illegale immigratie en tegelijkertijd het scheppen van betere omstandigheden voor legale migratie. Het voorstel zoals gewijzigd door dit Parlement zorgt niet voor die zeer nodige verandering maar bevestigt in plaats daarvan de protectionistische praktijken van de lidstaten. Door dit verslag aan te nemen, heeft het Parlement een EG-voorstel dat al erg bescheiden was verder afgezwakt. Een gemiste kans! De huidige tendens is dat het grootste deel van de hooggekwalificeerde werknemers naar de Verenigde Staten, Canada of Australië emigreert in plaats van de EU. Als we deze tendens willen keren, moeten we ambitieus zijn. De huidige tekst werkt simpelweg ontmoedigend voor de meeste hooggekwalificeerde werknemers die legale immigratie naar de EU overwegen en draagt dus op geen enkele wijze bij aan het aantrekkelijker maken van de EU voor hooggekwalificeerde werknemers. Politieke moed is hoognodig.</p>
    </intervention>
    <intervention id="4-163" speaker_id="2057" name="Carl Lang" is_mep="True" mode="written">
      <p sl="fr">Wat de heer Jean-Pierre Jouyet, fungerend voorzitter van de Raad, en de heer Jacques Barrot, vicevoorzitter van de Commissie, hebben gezegd tijdens het debat over de Europese blauwe kaart, die zowel een werk- als een verblijfsvergunning vormt, spreekt boekdelen. Hier volgt een kleine bloemlezing:</p>
      <p sl="fr">“Deze teksten tonen de werkelijke draagwijdte van dit pact voor migratie en asiel, dat onder het Franse voorzitterschap tot een goed einde is gebracht. Ze bewijzen dat dit pact werkelijk evenwichtig is, en dat de Europeanen bereid zijn om zich te openen voor migratiestromen, die bijzonder nuttig kunnen zijn voor de toekomst van onze Europese samenleving.” (aldus Jacques Barrot).</p>
      <p sl="fr">“De mogelijkheid om voor twee jaar terug te keren naar het land van herkomst zonder het statuut van langdurig ingezetene te verliezen is essentieel.” (aldus Jacques Barrot).</p>
      <p sl="fr">“Deze twee teksten zijn een begin, geen afsluiting, en creëren ruimte voor circulaire migratie.” (aldus Jean-Pierre Jouyet).</p>
      <p sl="fr">“Deze twee teksten tonen aan dat de Unie zich werkelijk inzet voor de legale migratie.” (aldus Pierre Jouyet).</p>
      <p sl="fr">Nu kan er geen twijfel meer bestaan: onze leiders en de Franse vertegenwoordigers bij de Europese instellingen zijn aanhangers van een beleid van massale immigratie uit landen buiten Europa, met als doel ons grondgebied te bevolken, wat leidt tot een beleid van nationale ontbinding. Wij zullen hier tegen stemmen.</p>
    </intervention>
    <intervention id="4-164" speaker_id="1023" name="Jean-Marie Le Pen" is_mep="True" mode="written">
      <p sl="nl">Het verslag van mevrouw Klamt over de voorwaarden voor onderdanen van derde landen voor de toelating en het verblijf in de Europese Unie met het oog op hooggekwalificeerd werk gaat uit van een juiste vaststelling, maar komt tot de verkeerde conclusies.</p>
      <p sl="nl">Het is namelijk een feit dat deze goed opgeleide migranten uit derde landen liever naar de Verenigde Staten of naar Canada willen emigreren dan naar Europa. Wie die tendens wil omkeren, en ze naar ons wil halen, moet wel een zeer verwarde masochist zijn.</p>
      <p sl="nl">Zijn we dan niet in staat om zelf ingenieurs, informatici en artsen op te leiden, moeten we ze uit de derde wereld halen?</p>
      <p sl="nl">Is het dan verantwoord om een braindrain te bevorderen uit landen die dat gekwalificeerde personeel nodig hebben voor hun eigen ontwikkeling?</p>
      <p sl="nl">Denkt u dat we met een beleid van selectieve immigratie een einde kunnen maken aan de legale en vooral de illegale immigratie, wat de heer Sarkozy wil?</p>
      <p sl="nl">Een laatste vraag: wat blijft er over van de communautaire preferentie wanneer we goed opgeleide personen binnenhalen en ze dezelfde rechten geven als onderdanen van de Unie, ook op het gebied van het salaris?</p>
      <p sl="nl">Wie die vragen beantwoordt toont aan hoe gevaarlijk een dergelijk Europa is, dat in dit geval tegenover de derde wereld een werkelijke misdaad tegen de mensheid begaat. Daarom kunnen we niet voor een dergelijk verslag stemmen.</p>
    </intervention>
    <intervention id="4-165" speaker_id="2066" name="Fernand Le Rachinel" is_mep="True" mode="written">
      <p sl="nl">De “Europese blauwe kaart” is werkelijk een Sesam open u, bedoeld voor een bijkomende immigratie van goed opgeleide werknemers vanuit landen buiten Europa. Dit zal economisch, sociaal en menselijk een ramp worden voor de volkeren en de naties van Europa, die al zwaar te kampen hebben met de clandestiene immigratie, die niet teruggedrongen kan worden, en met een exponentieel groeiende legale immigratie.</p>
      <p sl="nl">Om de sociale dumping tegen te gaan die ongetwijfeld zal ontstaan wanneer er ingenieurs en andere goed opgeleide specialisten van andere continenten binnenkomen moet het salaris van die personen tenminste 1,7 maal het gemiddelde brutoloon in de betrokken lidstaat bedragen. Dat zullen de Franse arbeiders leuk vinden.</p>
      <p sl="nl">De immigrant kan ook zijn familie laten komen, daarvoor geldt een versnelde procedure voor de gezinshereniging, die toch al zo vaak wordt toegepast, en zo gevaarlijk is. Bovendien kan de immigrant de periodes die hij op het Europese grondgebied doorbrengt bij elkaar optellen, om op die manier het statuut van langdurig ingezetene te verkrijgen. Dan is de cirkel rond, dan is aan alle voorwaarden voldaan voor een golf van werknemers die zich in de lidstaten vestigen en laten naturaliseren.</p>
      <p sl="nl">Het is ook een schandaal dat dit zal leiden tot een verdere braindrain uit derde landen, met name in Afrika, omdat we hun elites naar ons toe lokken. Zo garanderen we een verdere verpaupering van die landen.</p>
      <p sl="nl">Zoals altijd worden de volkeren van Europa niet geraadpleegd over dit Brusselse beleid, dat gericht is op de mondialisering, en op zoveel mogelijk immigratie. Meer dan ooit moeten we strijden voor de herovering van onze soevereiniteit en voor het recht van de volkeren om zichzelf te blijven.</p>
    </intervention>
    <intervention id="4-998" speaker_id="1403" name="David Martin" is_mep="True" mode="written">
      <p sl="en">Ik heb vóór het verslag-Klamt gestemd, dat de EU een aantrekkelijkere bestemming maakt voor hooggekwalificeerde werknemers uit derde landen. Het stelt een spoedprocedure in voor de toelating van hooggekwalificeerde werknemers uit derde landen, waaronder gunstige verblijfsvoorwaarden voor hen en hun gezinnen.</p>
    </intervention>
    <intervention id="4-166" speaker_id="4508" name="Erik Meijer" is_mep="True" mode="written">
      <p sl="nl">De meeste mensen willen graag blijven wonen en werken in de omgeving waar ze zijn opgegroeid en waarvan ze de taal spreken. Om twee belangrijke redenen verlaten mensen hun gebied van herkomst. De eerste is dat ze het risico lopen om te worden opgesloten of gedood. Om aan dat lot te ontkomen worden ze vluchteling. De tweede is de armoede. Mensen trekken weg naar gebieden waar de lonen hoger zijn, zelfs als zij daar niet het volwaardige loon krijgen, als hun werk onveilig is, als ze slecht worden gehuisvest en geen goede vooruitzichten hebben.</p>
      <p sl="nl">Veranderde toekomstverwachtingen over de demografische ontwikkelingen en gebrek aan mensen voor bepaalde beroepen leiden ertoe dat immigratie opeens weer als nuttig wordt beschouwd. De vluchtelingen die uit bittere noodzaak spontaan naar EU-landen toe komen zijn steeds minder welkom, maar kansrijke mensen met een hoge opleiding worden aangemoedigd om te komen. Met zo'n selectie onttrekken we deze kenniswerkers aan de landen waar ze zijn opgeleid. Die landen hebben deze mensen het hardste nodig. Zonder die mensen kunnen zij hun achterstanden, die de reden zijn voor hun armoede, niet goed inhalen. Als een blauwe kaart brain drain veroorzaakt is dat slecht voor Europa en de hele wereld.</p>
    </intervention>
    <intervention id="4-167" speaker_id="28249" name="Tobias Pflüger" is_mep="True" mode="written">
      <p sl="de">Het concept van de blauwe kaart in het verslag van Ewa Klamt, dat gebaseerd is op een voorstel van de Europese Commissie, is een rampzalig elitair concept voor de immigratie.</p>
      <p sl="de">Het enige positieve element is dat in dit concept van de blauwe kaart eindelijk wordt erkend dat de immigratie in de Europese Unie, en dus ook in Duitsland, nodig en juist is.</p>
      <p sl="de">Met dit concept van de blauwe kaart wil de EU de krenten uit de pap eten, een paar immigranten uitzoeken, onder het motto: “laat de goeden binnen en gooi de slechten eruit”. Dat is een elitair concept, en is vanuit een links standpunt onaanvaardbaar. De mensen moeten kunnen immigreren en werk zoeken, ze moeten asiel krijgen wanneer ze in nood zijn.</p>
      <p sl="de">Het concept van de blauwe kaart is erop gericht om hooggekwalificeerde en vaak dringend nodige vakmensen uit de landen van herkomst aan te trekken. Dat maakt de problemen daar nog erger, en leidt mondiaal tot dus meer ongelijkheid.</p>
      <p sl="de">Uit onderzoek van het Duitse “Institut für Arbeitsmarkt- und Berufsforschung (IAB)” blijkt dat het bedrijfsleven de blauwe kaart hoofdzakelijk wil “om vacatures sneller te kunnen vervullen en te verhinderen dat de lonen voor vakmensen uit eigen land stijgen”. Dit zou er dus toe leiden dat het loonniveau in bepaalde bedrijfstakken aanzienlijk zou dalen.</p>
      <p sl="de">Het concept van de blauwe kaard is een onderdeel van het foute anti-migratiebeleid van de EU. Het concept van de blauwe kaart maakt van de (immigrerende) mensen zuiver economische factoren, en is een concept van “geselecteerde immigratie”.</p>
    </intervention>
    <intervention id="4-168" speaker_id="38595" name="Rovana Plumb" is_mep="True" mode="written">
      <p sl="nl">De voorspellingen over een daling van de arbeidsbevolking van de EU tegen 2050 met 48 miljoen personen en een verdubbeling van de afhankelijkheidsratio tot 51 procent tegen 2050, vertellen ons dat sommige lidstaten in de toekomst steeds meer immigranten met een breed scala aan vaardigheden en kwalificaties zullen moeten aantrekken ter compensatie van genoemde negatieve trends.</p>
      <p sl="nl">Het moge duidelijk zijn dat door de verregaande verschillen tussen de in de lidstaten van de Europese Unie gehanteerde definities en de toelatingscriteria voor hooggekwalificeerde arbeidskrachten hun mobiliteit op het continent sterk beknot wordt. Legaal verblijvende arbeidskrachten kunnen daardoor niet doeltreffend verdeeld worden over het continent en ook kunnen regionale onevenwichtigheden dan niet geëlimineerd worden.</p>
      <p sl="nl">Als vertegenwoordiger uit een lidstaat die in 2007 tot de Europese Unie is toegetreden, heb ik voor dit verslag gestemd, een verslag waarmee de huidige en toekomstige vereisten voor hooggekwalificeerde arbeidskrachten doeltreffend gereguleerd zullen worden, met inachtneming van de door de EU verleende voorrang aan EU-burgers.</p>
    </intervention>
    <intervention id="4-169" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de Voorzitter, waarde collega’s, ik stem vóór het verslag van mevrouw Klamt betreffende de voorwaarden voor toegang en verblijf van onderdanen van derde landen met het oog op een hooggekwalificeerde baan. De zogenaamde blauwe kaart, een soort lelijke kopie van de Amerikaanse groene kaart, zou alleen maar negatieve gevolgen hebben voor het huidige Europese sociale stelsel en voor de baanonzekerheid en de werkloosheid die onze hooggekwalificeerde werknemers kwellen. Ik ben sterk tegen dit voorstel, omdat het zou betekenen dat onze hooggekwalificeerde werknemers moeten concurreren met niet-Europeanen en waarschijnlijk ook nog ten nadele. Bovendien zou het bijdragen aan het opdrogen van de vaardigheden en potenties van derde landen, omdat het dezelfde braindrain stimuleert die wij in Europa proberen te bestrijden.</p>
    </intervention>
    <intervention id="4-170" speaker_id="28139" name="Carl Schlyter" is_mep="True" mode="written">
      <p sl="sv">Positieve aspecten van het verslag zijn legale immigratie en het feit dat werkgevers die de regels schenden kunnen worden uitgesloten van de verwerving van EU-steun, maar het Europees Parlement heeft helaas de bescherming van werknemers uitgehold en door de salariseis krijgen in de praktijk alleen werknemers met een hoog salaris zoals ingenieurs en artsen toegang tot het systeem. Ook het probleem van de braindrain had beter aangepakt kunnen worden en daarom onthoud ik mij van stemming, ondanks de positieve aspecten.</p>
    </intervention>
    <intervention id="4-171" speaker_id="4274" name="Olle Schmidt" is_mep="True" mode="written">
      <p sl="sv">In wezen is de blauwe kaart een erg goed idee en ik ben er altijd voorstander van geweest om legale immigratie gemakkelijker en illegale immigratie moeilijker te maken. Helaas is het oorspronkelijke voorstel nu zo dermate verwaterd en zo bureaucratisch geworden dat ik er, in overeenstemming met de houding van mijn fractie, voor kies om mij van stemming te onthouden.</p>
    </intervention>
    <intervention id="4-172" speaker_id="4751" name="Bart Staes" is_mep="True" mode="written">
      <p sl="nl">De blauwe kaart leek een mooi begin voor een gestroomlijnd migratiebeleid in de Europese Unie. Een Europees migratiebeleid vind ik nodig, te meer daar de Europese beroepsbevolking tegen 2050 met 20 miljoen mensen zal inkrimpen. Het voorstel van de Commissie, dat al mager was, is echter door het Europees Parlement sterk afgezwakt.</p>
      <p sl="nl">Het Commissievoorstel liet nog enige ruimte voor migratie van personen zonder een hoger diploma, maar met sterke vaardigheden. Het Parlement heeft daar echter een stokje voor gestoken door de voorwaarden voor migratie veel strenger te maken.</p>
      <p sl="nl">De inkomensdrempel wordt door het Europees Parlement op 1,7 keer het gemiddelde loon van de lidstaat gelegd. Dat is veel te hoog. Willen we met de VS en Canada, de landen die nu de meeste hoogopgeleiden aantrekken, concurreren dan moeten we het voor mensen eenvoudiger maken om hier te komen werken. Verder is de eis van het Europees Parlement dat migranten 5 jaar werkervaring moeten hebben, waarvan 2 jaar als “senior medewerker”, onaanvaardbaar. Het is onbegrijpelijk dat dit voorstel niet verruimd is tot een migratieprocedure voor iedereen die hier werk kan vinden. Legale migratie zal met de blauwe kaart mogelijk zijn, maar omdat dit zeker niet voor iedereen geldt, heb ik me bij de stemming onthouden.</p>
    </intervention>
    <intervention id="4-173" speaker_id="28382" name="Andrzej Jan Szejna" is_mep="True" mode="written">
      <p sl="pl">De Europese Unie moet het probleem van economische migratie onder ogen zien. Vergeleken bij de Verenigde Staten, Canada en Australië, wordt zij door geschoolde arbeidsmigranten helaas niet als een aantrekkelijke bestemming gezien.</p>
      <p sl="pl">De belangrijkste oorzaken van deze situatie zijn het ontbreken van een uniform opvangsysteem voor migranten en problemen met betrekking tot het verkeer tussen de lidstaten van de EU. Om verandering in deze situatie te brengen, hebben we een geïntegreerd en consistent Europees migratiebeleid nodig.</p>
      <p sl="pl">We mogen niet vergeten dat de Europese Unie, wanneer zij geschoolde specialisten aantrekt, aan concurrentievermogen zal winnen – die zal vergroten – en de kans zal krijgen om economisch te groeien. Verwacht wordt dat de EU in de komende twee decennia twintig miljoen geschoolde werknemers tekort zal komen, hoofdzakelijk ingenieurs. We mogen deze voorspellingen niet negeren.</p>
      <p sl="pl">Ik ben van mening dat het tewerkstellen van migranten onder geen voorwaarde een langetermijnoplossing voor de economische problemen van de Europese Unie kan zijn. De EU moet verdere maatregelen nemen in de vorm van economisch beleid en werkgelegenheidsbeleid, al heeft zij economische migranten op dit moment nodig, al was het alleen maar vanwege de vergrijzing van haar eigen bevolking en de toenemende demografische veranderingen.</p>
      <p sl="pl">Gezien het bovenstaande heb ik de invoering van een Europees blauwe kaartsysteem voor geschoolde migranten gesteund.</p>
    </intervention>
    <intervention id="4-997" speaker_id="33775" name="Jean-Pierre Audy" is_mep="True" mode="written">
      <p sl="nl">Afgezien van een paar amendementen sta ik volledig achter het verslag van mijn collega en vriend Patrick Gaubert, en heb gestemd voor de wetgevingsresolutie waarin de goedkeuring wordt bepleit van het voorstel voor een richtlijn van de Raad betreffende een enkele aanvraagprocedure voor een enkele vergunning voor onderdanen van derde landen om te verblijven en te werken op het grondgebied van een lidstaat, alsmede inzake een gemeenschappelijke rechtspositie voor werknemers uit derde landen die legaal in een lidstaat verblijven. Ik zou Patrick Gaubert willen bedanken voor het vele werk dat hij heeft verricht. Het gaat om een gevoelig onderwerp, het is de bedoeling om te komen tot een gezamenlijk Europees immigratiebeleid. Het is wel duidelijk dat we een gemeenschappelijke rechtspositie nodig hebben voor werknemers uit derde landen die al legaal in een lidstaat verblijven, en een procedure voor de afgifte van een enkele vergunning op basis van een enkele aanvraag.</p>
    </intervention>
    <intervention id="4-175" speaker_id="4382" name="Avril Doyle" is_mep="True" mode="written">
      <p sl="en">Ik voelde me verplicht om me te onthouden van stemming over het voorstel voor een richtlijn van de Raad betreffende één enkele aanvraagprocedure voor één enkele vergunning voor onderdanen van derde landen om te verblijven en te werken op het grondgebied van een lidstaat, alsmede inzake een gemeenschappelijke rechtspositie voor werknemers uit derde landen die legaal in een lidstaat verblijven. Dit heb ik gedaan omdat Ierland jammer genoeg onder artikel 3 van het vierde protocol van het Verdrag van Amsterdam niet mee heeft willen doen aan dit voorstel. Uit demografische voorspellingen en de economische situatie is gebleken dat er een doelmatig immigratiebeleid nodig is in Europa om onze behoefte aan mankracht goed te regelen. In de komende decennia zal de economische en sociale ontwikkeling van Europa afhankelijk zijn van de instroom van nieuwe economische migranten. Om die reden moet er actief beleid worden ontwikkeld om zowel hooggekwalificeerde als minder gekwalificeerde werknemers toe te laten.</p>
    </intervention>
    <intervention id="4-176" speaker_id="28183" name="Patrick Gaubert" is_mep="True" mode="written">
      <p sl="nl">Het Europees Parlement heeft net met een grote meerderheid twee verslagen goedgekeurd over de toelating van migrerende werknemers in de lidstaten, en op die manier aangetoond dat Europa wel degelijk in staat is om concrete instrumenten te ontwikkelen om de stromen van economische migratie te coördineren en te sturen.</p>
      <p sl="nl">De goedkeuring van mijn verslag over een enkele procedure voor de afgifte van een verblijfs- en werkvergunning bewijst heel duidelijk dat de beschuldigingen van bepaalde Afrikaanse en Latijns-Amerikaanse staatshoofden, die zeggen dat Europa een gesloten fort is, ongegrond zijn.</p>
      <p sl="nl">Deze stemming in de plenaire vergadering bevestigt het principe van gelijke behandeling van legale migranten en Europese burgers, en biedt de migranten een gemeenschappelijke sociaaleconomische rechtspositie.</p>
      <p sl="nl">Deze beslissingen zullen tot hun integratie bijdragen, omdat de migrerende werknemers geen gevaar voor onze arbeidsmarkt opleveren. Het verslag over de blauwe kaart zal goed opgeleide en hooggekwalificeerde migranten aantrekkelijkere voorwaarden en een betere toegang tot de arbeidsmarkt in de lidstaten van de Europese Unie bieden.</p>
      <p sl="nl">Europa bewijst dat het in staat is om een waardig, vastberaden en open immigratiebeleid te voeren.</p>
    </intervention>
    <intervention id="4-177" speaker_id="1164" name="Bruno Gollnisch" is_mep="True" mode="written">
      <p sl="nl">De heer Gaubert wil de boodschap overbrengen dat “Europa open staat voor legale immigratie” door legale immigranten allerlei rechten te bieden, waarbij de lidstaten minder mogelijkheden hebben om de gelijke behandeling van Europese onderdanen en van immigranten in de lidstaten te beperken, wat neerkomt op de verplichting tot positieve discriminatie in Europa.</p>
      <p sl="nl">Ik kan de heer Gaubert geruststellen: het is in alle emigratielanden een publiek geheim dat Europa een vergiet is. Ieder jaar komen er honderdduizenden legale en illegale immigranten binnen, niet omdat ze op werk hopen (in Frankrijk komt slechts 7 procent van de immigranten om die reden), maar omdat ze willen profiteren van de al aantrekkelijkere sociale voordelen en andere rechten die hun worden geboden, en soms zelfs uitsluitend hun worden geboden. Er wordt niets voor teruggevraagd, dat mag ook niet, zelfs geen minimale kennis van de landstaal, als ik zo naar de heer Gaubert luister.</p>
      <p sl="nl">Onze landen komen in een recessie terecht, ons economisch en sociaal model komt in het gedrang door de mondialisering, het aantal werklozen en arme werknemers in Europa explodeert, en daarom moeten we nu juist het tegendeel doen, we moeten pleiten voor toepassing van het principe van de nationale en communautaire preferentie op alle vlakken.</p>
    </intervention>
    <intervention id="4-178" speaker_id="31123" name="Pedro Guerreiro" is_mep="True" mode="written">
      <p sl="pt">Weliswaar heeft het Europees Parlement enkele – door ons gesteunde – amendementen goedgekeurd die enkele negatieve kanten verzachten van het voorstel voor een procedure voor de enkele aanvraag van een gecombineerde verblijfs- en werkvergunning maar wij vinden net als in het geval van het advies van het Europees Parlement over de blauwe kaart dat noch de basis noch de centrale doelstellingen van het voorstel voor een richtlijn dat door de Europese Commissie aan de Raad is voorgelegd, gewijzigd zijn.</p>
      <p sl="pt">Zoals onze fractie heeft benadrukt, beoogt het voorstel voor “één enkele aanvraag” de procedures en rechten van immigranten te harmoniseren, waardoor deze echter op fundamentele punten eerder beperkt dan versterkt worden. Bijvoorbeeld, het feit dat aan immigratie a priori de voorwaarde van een arbeidscontract wordt gesteld en dat de voorwaarden voor immigranten als geheel niet dezelfde zijn als voor houders van een blauwe kaart.</p>
      <p sl="pt">De “enkele aanvraag” en de “terugkeerrichtlijn” (die zal leiden tot nog meer willekeur met betrekking tot uitzettingen, en nog meer obstakels opwerpt voor gezinshereniging) zijn twee zijden van dezelfde medaille. Het zijn (onderling samenhangende) instrumenten en pijlers van een en hetzelfde beleid, namelijk het onmenselijke immigratiebeleid van de EU, dat immigranten criminaliseert en uitzet, of hen exploiteert en afdankt.</p>
      <p sl="pt">Daarom hebben wij tegengestemd.</p>
    </intervention>
    <intervention id="4-996" speaker_id="1403" name="David Martin" is_mep="True" mode="written">
      <p sl="en">Ik steun de rechten van werknemers, daarom heb ik ook vóór dit verslag gestemd. Dit voorziet werknemers in derde landen van een veel eenvoudiger stelsel voor een gecombineerde werk- en verblijfsvergunning.</p>
    </intervention>
    <intervention id="4-179" speaker_id="28139" name="Carl Schlyter" is_mep="True" mode="written">
      <p sl="sv">Ik onthoud mij van stemming omdat een tegenstem zo zou kunnen worden geïnterpreteerd dat ik tegen immigratie ben, wat niet klopt, maar het verslag is problematisch omdat een gemeenschappelijke procedure betekent dat de EU macht krijgt over het immigratiebeleid en dan bestaat het risico dat het een miserabel beleid wordt.</p>
    </intervention>
    <intervention id="4-180" speaker_id="4274" name="Olle Schmidt" is_mep="True" mode="written">
      <p sl="sv">Ik kies ervoor om tegen het wijzigingsvoorstel te stemmen, niet omdat ik het slecht vind, maar omdat ik op de grotere en meer doordachte richtlijn wil wachten die momenteel door de Commissie wordt voorbereid. Het is belangrijk dat wij er geen wetgevingsvoorstellen door jagen op een zo belangrijk gebied als dit.</p>
    </intervention>
    <intervention id="4-182" speaker_id="4466" name="Ilda Figueiredo" is_mep="True" mode="written">
      <p sl="pt">De belangrijkste kwestie rondom wijn is de inhoud van de GMO die onlangs werd goedgekeurd en die naar onze mening veel negatieve kanten heeft, vooral voor de Portugese productie, die sterk gebaseerd is op de productie van kleine en middelgrote boeren. De praktische implicaties daarvan beginnen overigens al voelbaar te worden, naar ik vernomen heb van vele boeren met wie ik contact gehad heb.</p>
      <p sl="pt">Maar er schijnen geen grote problemen te bestaan om deze sector in de integrale GMO-verordening op te nemen, waarin alle – al dan niet gemeenschappelijke –marktreguleringsinstrumenten van de verschillende sectoren worden samengebracht. Dat kan een kwestie zijn van enkel vereenvoudiging, mits er geen instrumenten verdwijnen en er ook geen sprake is van een andere juridische interpretatie.</p>
      <p sl="pt">Aangezien de problematiek van de wijn gelegen is in de hervorming die al heeft plaatsgevonden en die al is goedgekeurd – ondanks onze tegenstem – is het al dan niet opnemen van de sector in de integrale GMO-verordening eigenlijk tamelijk irrelevant, omdat de praktische consequenties niet veranderen.</p>
      <p sl="pt">Daarom hebben wij ons van stemming onthouden.</p>
    </intervention>
    <intervention id="4-183" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan is van mening dat het een goede zaak is dat de 21 bestaande verordeningen over sectorspecifieke gemeenschappelijke marktordeningen worden herzien en gecombineerd in één allesomvattende verordening met de bedoeling het rechtskader te stroomlijnen en te vereenvoudigen. Maar, zoals de Commissie vaststelt, het fundamentele beleid is niet veranderd.</p>
      <p sl="sv">Junilistan heeft daarom tegen dit verslag gestemd, want wij steunen het huidig gemeenschappelijk landbouwbeleid niet.</p>
    </intervention>
    <intervention id="4-184" speaker_id="1929" name="Christa Klaß" is_mep="True" mode="written">
      <p sl="de">Mijnheer de Voorzitter, mevrouw de commissaris, de enige reden waarom ik heb ingestemd met het voorstel van de Commissie voor de opname van de gemeenschappelijke marktordening voor wijn in de gemeenschappelijke ordening van alle landbouwmarkten is dat de Commissie gisteren tijdens de discussie heeft beloofd dat ze, zodra het voorstel door de Raad is goedgekeurd, de Europese zoekmachine Eurlex dusdanig technisch zal aanpassen dat de gebruiker de individuele marktordeningen over bijvoorbeeld wijn, zuivel, fruit of groente met alleen de voor het product relevante artikelen kan opzoeken. Bovendien heeft de Commissie beloofd dat in de toekomst alleen voor individuele producten veranderingen plaats zullen vinden, en dat de regels voor andere producten niet zo maar ook kunnen worden veranderd. Uit die discussie is gebleken dat er in de toekomst inderdaad nog maar één document bestaat, en niet meer 21, maar dat dit ene document even lijvig is als de 21 samen. De omgang met dit ingewikkelde document van de gemeenschappelijke marktordening moet zo eenvoudig mogelijk worden gemaakt.</p>
    </intervention>
    <intervention id="4-186" speaker_id="39712" name="Dragoş Florin David" is_mep="True" mode="written">
      <p sl="nl">Ik heb gestemd voor wijziging van de EU-verordening houdende instelling van een mechanisme voor financiële ondersteuning op middellange termijn van de betalingsbalansen van de lidstaten. Deze houdt in dat de limiet verhoogd is van 12 tot 25 miljard euro voor lidstaten die geen deel uitmaken van de eurozone en die moeilijkheden hebben met hun betalingsbalans. Het Europees Parlement is van mening dat lidstaten die niet tot de eurozone behoren ertoe moeten worden aangemoedigd te kijken naar de mogelijkheid om, binnen de Gemeenschap, financiële hulp te verkrijgen voor de middellange termijn. Aldus zouden zij het probleem van hun balanstekort in de hand kunnen houden alvorens om hulp aan te kloppen op internationaal niveau. Uit het huidige situatie blijkt opnieuw hoe nuttig de euro is als het gaat om de bescherming van de lidstaten die tot de eurozone behoren en dat de euro een uitnodiging is aan de lidstaten die niet tot de eurozone behoren om zo snel mogelijk toe te treden, uiteraard met inachtneming van de criteria van Maastricht.</p>
    </intervention>
    <intervention id="4-187" speaker_id="4382" name="Avril Doyle" is_mep="True" mode="written">
      <p sl="en">Uit de huidige financiële situatie blijkt het protectionistische effect van de euro en we zouden ons uiterste best moeten doen om alle lidstaten buiten de eurozone aan te moedigen om, zodra ze aan de criteria voldoen, de euro aan te nemen. Ik ben ook van mening dat EU-landen buiten de eurozone die financiële steun nodig hebben eerst naar de EU moeten kijken voordat ze internationale organen benaderen. Om deze redenen heb ik dit verslag gesteund.</p>
    </intervention>
    <intervention id="4-188" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan vindt het erg belangrijk is dat de lidstaten in het Europees gebied economische welvaart kennen en is voorstander van een onafhankelijk Europees nabuurschapsbeleid.</p>
      <p sl="sv">Wij zijn echter van mening dat een gemeenschappelijk Europees mechanisme voor financiële ondersteuning op middellange termijn noch een garantie noch een oplossing is voor wanneer dat niet het geval is. Een dergelijk mechanisme creëert een onnodige en bureaucratische procedure waarbij de lidstaten die hulp nodig hebben in de realiteit afhankelijk worden van EMU-landen met door buitenstaanders opgelegde eisen inzake “politieke en economische maatregelen”. Landen die lid zijn van de Europese Unie – wat ze zouden moeten zijn – maar geen lid zijn van de monetaire unie – wat ze niet zouden moeten zijn – worden gedwongen om een vaste wisselkoers aan te houden ten opzichte van de euro en bijgevolg ten opzichte van hun belangrijkste handelspartners. Wij zijn daarom van mening dat het voor landen die geen lid zijn van de monetaire unie ongezond is om een vaste wisselkoers aan te houden en vervolgens door grote regionale en/of internationale organen gered te moeten worden.</p>
      <p sl="sv">Junilistan is daarom van mening dat het uittrekken van 25 miljard euro voor ondersteuning van de betalingsbalans van lidstaten niet nodig is. Wij denken in plaats daarvan dat de landen die lid zijn van de EU maar niet van de monetaire unie een regime van vrij zwevende wisselkoersen moeten toepassen. Dan verdwijnt dit soort problemen en sparen de belastingbetalers 25 miljard euro.</p>
    </intervention>
    <intervention id="4-190" speaker_id="1892" name="Carlos Coelho" is_mep="True" mode="written">
      <p sl="pt">Het kan niet ontkend worden dat zowel terrorisme als criminaliteit verschrikkelijke bedreigingen zijn die bestreden moeten worden met de best mogelijke instrumenten.</p>
      <p sl="pt">Ook is het belangrijk te voorkomen dat elke lidstaat zijn eigen PNR-systeem ontwikkelt. Momenteel zijn er door drie lidstaten dergelijke systemen ontwikkeld, die verschillen ten aanzien van de verplichtingen van vervoerders en ten aanzien van de doelstellingen.</p>
      <p sl="pt">Een van de basisregels op het gebied van gegevensbescherming is echter dat een nieuw instrument uitsluitend kan worden aangenomen als de noodzaak van de overdracht van deze persoonsgegevens en de specifieke doelstellingen van deze overdracht duidelijk zijn aangetoond.</p>
      <p sl="pt">Het voorstel van de Commissie is veel te vaag en verduidelijkt niet wat de meerwaarde van de verzameling van PNR-gegevens is, noch welke samenhang er is met reeds bestaande controlemaatregelen ten behoeve van de veiligheid bij binnenkomst in de EU, zoals SIS (Schengeninformatiesysteem), VIS (Visuminformatiesysteem) en API (Advanced Passenger Information).</p>
      <p sl="pt">Ik vind het van essentieel belang dat, voordat we definitieve besluiten nemen, het nut van deze gegevens duidelijk wordt aangetoond en aangegeven wordt welke specifieke doeleinden dit dient, waarbij het beginsel van proportionaliteit gerespecteerd wordt en voorzien wordt in effectieve garanties voor rechtsbescherming.</p>
    </intervention>
    <intervention id="4-191" speaker_id="4382" name="Avril Doyle" is_mep="True" mode="written">
      <p sl="en">Ik heb gestemd voor de resolutie over het voorstel voor een kaderbesluit van de Raad over het gebruik van persoonsgegevens van passagiers (PNR-gegevens) voor wetshandhavingsdoeleinden (B6-0615/2008). Dit heb ik gedaan aangezien elk voorstel op dit gebied proportioneel moet zijn en in overeenstemming met het Europees Hof voor de rechten van de mens en het Handvest van de grondrechten van de EU. Het Commissievoorstel zou een aanzienlijke impact kunnen hebben op het persoonlijke leven van Europese burgers en het is er niet in geslaagd om voldoende bewijs te leveren van de noodzaak van de massaopslag van gegevens op EU-niveau.</p>
    </intervention>
    <intervention id="4-192" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Commissie wil op EU-niveau systematisch persoonsgegevens van passagiers verzamelen en uitwisselen ter bestrijding van criminaliteit en terrorisme. Tot de informatie die moet worden verzameld en voor rechtshandhavingsinstanties toegankelijk worden gemaakt behoren het kredietkaartnummer van passagiers, wensen met betrekking tot de plaats in het vliegtuig, contactgegevens, bagage-informatie, informatie betreffend frequent reizen, talenkennis en leeftijd, naam en contactgegevens van de persoon die een kind begeleidt of afhaalt en de aard van de relatie van deze persoon met het kind.</p>
      <p sl="sv">Dit soort massaregistratie zal ongetwijfeld inbreuken op de privacy met zich meebrengen. Het verslag houdt geen rekening met de vaak verheerlijkte maar zelden toegepaste subsidiariteits- en evenredigheidsbeginselen.</p>
      <p sl="sv">Wij zijn ermee ingenomen dat het Europees Parlement kritiek uit op het voorstel van de Commissie en wij willen erop wijzen dat het twijfelachtig is of dit soort communautaire wetgeving nodig is. Wij hebben bijgevolg voor de resolutie van het Europees Parlement gestemd, omdat het Parlement zich hierin distantieert van de door de Commissie voorgestelde maatregelen.</p>
    </intervention>
    <intervention id="4-193" speaker_id="31123" name="Pedro Guerreiro" is_mep="True" mode="written">
      <p sl="pt">Hoewel we het niet eens zijn met bepaalde punten uit deze ontwerpresolutie, vooral het gebrek aan afbakening van de zogenaamde “terrorismebestrijding”, zijn we van mening dat er enkele belangrijke reserves in verwoord worden met betrekking tot de instelling, op het niveau van de EU, van een PNR-systeem (voor passagiers van luchtvaartmaatschappijen).</p>
      <p sl="pt">De ontwerpresolutie stelt onder andere:</p>
      <p sl="pt">het te betreuren dat de rechtvaardiging van het voorstel voor de inrichting van een PNR-systeem in de EU ertoe leidt dat talrijke rechtsonzekerheden blijven bestaan inzake compatibiliteit met het Europees Verdrag voor de bescherming van de rechten van de mens (EVRM);</p>
      <p sl="pt">van oordeel te zijn dat via het voorstel nationale programma’s (die immers niet bestaan) niet worden geharmoniseerd, maar alle lidstaten er alleen maar toe worden verplicht een systeem op te zetten;</p>
      <p sl="pt">te vrezen dat wetshandhavingsinstanties door het voorstel in wezen zonder bevelschrift toegang krijgen tot alle gegevens;</p>
      <p sl="pt">opnieuw bezorgdheid te willen uiten over de maatregelen die voorzien in een ongenuanceerd gebruik van PNR-gegevens voor profilering en het bepalen van parameters voor risicobeoordeling;</p>
      <p sl="pt">dat de tot dusverre door de VS geleverde bewijzen anekdotisch zijn en de VS nooit onomstotelijk heeft aangetoond dat het grootschalige en stelselmatige gebruik van PNR noodzakelijk is in de zogenaamde “terrorismebestrijding”.</p>
    </intervention>
    <intervention id="4-194" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de Voorzitter, waarde collega’s, ik stem voor de ontwerpresolutie die mevrouw In 't Veld heeft ingediend namens de Commissie burgerlijke vrijheden, justitie en binnenlandse zaken over het voorstel voor een kaderbesluit van de Raad inzake het gebruik van persoonsgegevens van passagiers (PNR) voor wetshandhaving.</p>
      <p sl="it">Ik ben het volledig eens met de door mevrouw In ’t Veld aan de orde gestelde doelen en zorgen, zowel met betrekking tot de proportionaliteit van de maatregelen die de Commissie heeft voorgesteld als met betrekking tot de rechtsgrond van een dergelijke bepaling en de gevaren voor de bescherming van persoonsgegevens, die ik al verscheidene keren op de vergaderingen van de Commissie burgerlijke vrijheden, justitie en binnenlandse zaken heb genoemd. De noodzaak om een hoog niveau van veiligheid te waarborgen voor de burgers is heilig en ik heb de indruk dat er momenteel heel wat systemen in gebruik zijn. Ik denk dat wij, alvorens nog meer maatregelen in te voeren, de volledige, systematische tenuitvoerlegging van de bestaande systemen moeten beoordelen, om te voorkomen dat we nog grotere problemen creëren dan degene die we proberen op te lossen.</p>
    </intervention>
    <intervention id="4-196" speaker_id="28132" name="Richard James Ashworth" is_mep="True" mode="written">
      <p sl="en">Punt 2 van deze resolutie gaat over het lidmaatschap van de eurozone. In overeenstemming met de afspraak van de Britse conservatieve delegatie met betrekking tot kwesties over de euro, hebben we ons van de laatste stemming onthouden.</p>
    </intervention>
    <intervention id="4-198" speaker_id="28427" name="Alessandro Battilocchio" is_mep="True" mode="written">
      <p sl="it">Ik heb voor deze resolutie gestemd, hoewel ik liever had gezien dat de tekst zou zijn goedgekeurd met amendement nummer 1, lid 19, die helaas met slechts enkele stemmen is verworpen. Dit amendement had onze specifieke betrokkenheid bij dit zeer delicate en cruciale thema nog meer waarde gegeven. Toch hoop ik dat de goedkeuring van deze resolutie zal lijden tot concrete interventiemaatregelen door de Europese Unie.</p>
    </intervention>
    <intervention id="4-199" speaker_id="28310" name="Edite Estrela" is_mep="True" mode="written">
      <p sl="pt">Ik heb gestemd voor de ontwerpresolutie over de reactie van de Europese Unie op de verslechterende situatie in het oosten van de Democratische Republiek Congo, omdat ik de situatie daar zeer zorgwekkend vind: miljoenen doden, honderdduizenden vluchtelingen en afschuwelijke misdaden tegen de meest weerloze mensen. Ook bestaat het gevaar dat het conflict overslaat naar aangrenzende landen.</p>
      <p sl="pt">Deze ontwerpresolutie gaat in de goede richting, vooral waar ze ertoe oproept de daders van deze misdaden tegen de menselijkheid te berechten en te bestraffen en er alles aan te doen om te zorgen dat de in het verleden gesloten akkoorden worden nageleefd, door meer middelen ter beschikking te stellen van MONUC en door internationale druk uit te oefenen op de betreffende actoren.</p>
      <p sl="pt">Ook wijs ik op het verzoek aan de Europese Unie ervoor te zorgen dat Europese bedrijven geen delfstoffen uit die regio exploiteren, omdat het conflict met de verkoop daarvan wordt gefinancierd.</p>
      <p sl="pt">We moeten alles doen wat in onze macht ligt om een nieuwe tragedie in Afrika te voorkomen.</p>
    </intervention>
    <intervention id="4-200" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De situatie in het oosten van de Democratische Republiek Congo is verschrikkelijk. Wij steunen van ganser harte internationale oplossingen die in het kader van de VN-samenwerking zouden moeten worden toegepast. Wij zijn echter niet van mening dat de EU internationale crises en conflicten moet gebruiken om het buitenlands beleid van de EU te versterken.</p>
      <p sl="sv">Wij hebben daarom tegen deze resolutie gestemd.</p>
    </intervention>
    <intervention id="4-201" speaker_id="28583" name="Athanasios Pafilis" is_mep="True" mode="written">
      <p sl="nl">Evenals haar machtigste lidstaten draagt de EU een groot deel van de verantwoordelijkheid voor de verslechtering van de tragische situatie van het volk van de Democratische Republiek Congo ten gevolge van de burgeroorlog en van meer algemeen alle volkeren van het Afrikaanse continent. De jarenlange stelselmatige plundering van de rijkdommen van dit land, en meer algemeen heel Afrika, door de Europese kolonialisten in het verleden en de imperialisten in het heden en het aanwakkeren van burgerconflicten om de imperialistische belangen erdoor te drukken, hebben ervoor gezorgd dat Afrika het continent is met de meeste rijkdommen in de wereld maar ook de meest arme, hongerige en onderdrukte inwoners.</p>
      <p sl="nl">De voorgestelde versterking van de pluriforme interventionistische activiteiten van de EU, via met name de militaire macht van de VN – die echter een autonome politiek of andere activiteiten van de EU in dit land niet uitsluiten – heeft niets uit te staan met de zogenaamde humanitaire bescherming van de bevolking, zoals op hypocriete wijze wordt aangegeven in de gezamenlijke resolutie van liberalen, socialisten en groenen. De humanitaire belangstelling is een smoes. Het fundamentele doel is namelijk de EU-landen een groter marktaandeel in handen te spelen, hetgeen natuurlijk – zoals ook in de resolutie op indirecte wijze wordt toegegeven – betekent dat de plundering van de natuurlijke rijkdommen van het land onbelemmerd voortgezet wordt.</p>
    </intervention>
    <intervention id="4-203" speaker_id="photo_generic" name="Jan Andersson, Göran Färm, Inger Segelström en Åsa Westlund" is_mep="True" mode="written">
      <p sl="sv">Wij, Zweedse sociaaldemocraten, zijn van mening dat de ruimte niet gemilitariseerd mag worden en vinden dat onderzoek en investeringen uitsluitend op vreedzame doelen gericht mogen zijn.</p>
      <p sl="sv">Wij kunnen echter amendement 6, dat elk indirect militair gebruik afwijst, niet steunen, omdat een groot aantal toepassingen, zoals satellietnavigatie en communicatiediensten, ook gebruikt wordt voor vredesmissies, die in bepaalde gevallen militair van aard zijn. Deze technologie is ook erg nuttig voor de civiele samenleving en wij vinden niet dat het civiele gebruik beperkt moet worden omdat ze ook militaire toepassingen heeft.</p>
    </intervention>
    <intervention id="4-204" speaker_id="2097" name="Giles Chichester" is_mep="True" mode="written">
      <p sl="en">Hoewel ik het streven van deze resolutie steun, zijn ik en mijn Britse conservatieve collega’s geheel tegen het Verdrag van Lissabon en wij kunnen de verwijzing hiernaar in punt één daarom niet steunen.</p>
    </intervention>
    <intervention id="4-205" speaker_id="4382" name="Avril Doyle" is_mep="True" mode="written">
      <p sl="en">Ik heb deze resolutie over “hoe brengen we de ruimte dichterbij” (B6-0582/2008) gesteund, aangezien ik van mening ben dat we een Europees ruimtevaartbeleid moeten steunen. In Ierland kiezen steeds minder jongeren voor een wetenschappelijke loopbaan – een tendens die in heel Europa zichtbaar is. De verkenning van de kosmische ruimte is een inspiratiebron voor jonge mensen en stimuleert ze om voor een wetenschappelijke of technische loopbaan te kiezen; ook versterkt het de onderzoekscapaciteiten in Europa. Ik ben echter van mening dat het gebruik van de ruimte uitsluitend niet-militaire doeleinden zou moeten dienen en dat we elk direct of indirect militair gebruik van systemen als Galileo moeten afkeuren.</p>
    </intervention>
    <intervention id="4-206" speaker_id="31123" name="Pedro Guerreiro" is_mep="True" mode="written">
      <p sl="pt">Deze korte stemverklaring is bedoeld om de aandacht te vestigen op een van de belangrijke kwesties en prioriteiten die in de resolutie van het Europees Parlement over een “Europees ruimtebeleid” aan de orde komen, en daarmee op het feit dat de meerderheid van dit Parlement voorstander is van het gebruik van de ruimte voor militaire doeleinden.</p>
      <p sl="pt">Die conclusie kan getrokken worden uit de verwerping van de amendementen die onze fractie heeft ingediend, die stelden dat de ruimte uitsluitend voor vreedzame doelen gebruikt mag worden en dat het gebruik van de ruimte uitsluitend niet-militaire doeleinden mag dienen en dat elk direct of indirect militair gebruik van de ruimte moet worden afgewezen.</p>
      <p sl="pt">Het Europees Parlement stelt echter “dat er steeds meer belang wordt gehecht aan een sterke, leidende rol voor de EU in het Europees ruimtevaartbeleid (ESP) om oplossingen op het gebied van milieu, vervoer, onderzoek en veiligheid te stimuleren”.</p>
      <p sl="pt">De meerderheid van het Europees Parlement verzoekt de Raad en de Commissie om “de synergie tussen ontwikkelingsprojecten voor civiele en voor veiligheidsdoeleinden op het gebied van de ruimtevaart te stimuleren; wijst op het feit dat de Europese veiligheids- en defensiemogelijkheden onder meer afhangen van de beschikbaarheid van satellietsystemen (…)”.</p>
      <p sl="pt">Met andere woorden: de ruimte kan worden gebruikt in het kader van de militarisering van de EU en de wapenwedloop.</p>
    </intervention>
    <intervention id="4-207" speaker_id="4340" name="Margie Sudre" is_mep="True" mode="written">
      <p sl="nl">Ik vind het werkelijk jammer dat er in de uitstekende ontwerpresolutie over de toekomst van het Europese ruimtevaartbeleid die we net hebben aangenomen met geen woord wordt gerept over het centrum voor de ruimtevaart in Kourou.</p>
      <p sl="nl">De geschiedenis van de Europese ruimtevaart is namelijk ondenkbaar zonder Guyana. Dat is dermate vanzelfsprekend dat niemand meer op het idee zou komen om erop te wijzen dat alle Ariane-raketten daar worden geassembleerd en gelanceerd.</p>
      <p sl="nl">Ik zou het Franse voorzitterschap, vertegenwoordigd door Jean-Pierre Jouyet, willen bedanken omdat hij de tegenwoordigheid van geest heeft gehad om dit gisteren tijdens ons debat te vermelden.</p>
      <p sl="nl">De Europese strategie voor de ruimtevaart moet volgens mij ook ingaan op de toekomstige ontwikkelingen in verband met de “European Spaceport”. Dat geldt zowel voor de infrastructuur als voor de medewerkers en de onderzoeksprojecten.</p>
      <p sl="nl">Het centrum in Kourou is de etalage van de Europese ruimtevaart. Guyana is een ultraperifere regio van de Unie, en verdient onze dank voor zijn bijdragen aan dit strategische beleid, in het verleden en in de toekomst.</p>
      <p sl="nl">Ik zou het waarderen wanneer ons Parlement eer zou betonen aan het centrum voor de ruimtevaart in Guyana, en duidelijk zou zeggen dat dit een bron van trots voor alle Europeanen is. Kourou is binnen enkele decennia een heel belangrijk element van onze Europese identiteit geworden.</p>
    </intervention>
    <intervention id="4-209" speaker_id="31123" name="Pedro Guerreiro" is_mep="True" mode="written">
      <p sl="pt">Het Verdrag tegen clustermunitie (CCM), dat in 2008 door 107 landen is aangenomen, kan vanaf 3 december 2008 worden ondertekend en zal in werking zal treden als dertig landen het hebben geratificeerd.</p>
      <p sl="pt">Het Verdrag verbiedt het gebruik, de productie, de opslag en het vervoer van clustermunitie als gehele wapencategorie en vereist dat de verdragspartijen hun voorraden van dergelijke munitie vernietigen.</p>
      <p sl="pt">Deze ontwerpresolutie van het Europees Parlement, die wij ondersteunen, dringt er bij alle landen op aan het CCM zo spoedig mogelijk te ondertekenen en te ratificeren en nationale stappen te ondernemen om een begin te maken met de uitvoering ervan, zelfs als het nog niet is ondertekend of geratificeerd.</p>
      <p sl="pt">De ontwerpresolutie dringt er bij alle landen op aan af te zien van gebruik, investeringen in, productie en vervoer of uitvoer van clustermunitie tot het CCM in werking is getreden.</p>
      <p sl="pt">Ook dringt de ontwerpresolutie er bij alle EU-lidstaten op aan bijstand te verlenen aan de getroffen bevolking en bijstand te verlenen voor het opruimen en vernietigen van niet-ontplofte resten van clustermunitie.</p>
      <p sl="pt">Tot slot dringt de ontwerpresolutie er bij alle EU-lidstaten op aan niets te ondernemen waardoor het CCM en zijn bepalingen zouden kunnen worden omzeild of in gevaar zouden kunnen worden gebracht, met name door een eventueel protocol bij het Conventionelewapensverdrag (CWV) op grond waarvan het gebruik van clustermunitie zou zijn toegestaan.</p>
    </intervention>
    <intervention id="4-210" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de Voorzitter, waarde collega’s, ik stem voor de ontwerpresolutie over de noodzaak tot inwerkingtreding van het Verdrag inzake clustermunitie voor eind 2008. Deze ontwerpresolutie, die ik ten volle ondersteun, zal het gebruik, de productie, de opslag en de verplaatsing van clustermunitie als volledige wapencategorie verbieden.</p>
      <p sl="it">Tevens steun ik het feit dat de lidstaten van de EU die clustermunitie hebben gebruikt verplicht zullen worden technische en financiële hulp te bieden voor het ruimen en vernietigen van de resten ervan. Ten slotte ben ik verheugd over het initiatief van mijn collega’s die alle lidstaten hebben opgeroepen clustermunitie niet te gebruiken, er niet in te investeren en ze niet op te slaan, produceren, verplaatsen of exporteren, ongeacht de ratificatie van het Verdrag.</p>
    </intervention>
    <intervention id="4-211" speaker_id="4513" name="Geoffrey Van Orden" is_mep="True" mode="written">
      <p sl="en">De Britse conservatieve delegatie heeft voor deze resolutie gestemd als een duidelijke goedkeuring van de onlangs overeengekomen VN-Conventie inzake clustermunities. We zijn het erover eens dat de conventie erin is geslaagd om een principiële en praktische vorm van filantropie te combineren met de inachtneming van de militaire vereisten van de bevoegde strijdkrachten.</p>
      <p sl="en">We zijn steeds van mening geweest dat een willekeurig verbod op het gebruik van alle soorten clustermunitie, de operationele doeltreffendheid van onze strijdkrachten negatief zou beïnvloeden. Daarom vestigen we in het bijzonder de aandacht op de duidelijk geformuleerde vrijstelling in de conventie van de nieuwe generatie “slimmere” munitie die zelfvernietigend is en een minimaal gevaar vormt voor burgers. De Britse conservatieve delegatie werkt momenteel aan een munitie die binnen de grenzen van deze vrijstelling valt.</p>
      <p sl="en">Over het algemeen vinden we het belangrijk om de redelijkheid van de mate waarin risicobeheersing door onze strijdkrachten plaatsvindt, in het oog te houden. Hoewel de Britse strijdkrachten er altijd op uit zijn om schade aan de burgerbevolking en nevenschade tot een minimum te beperken, zouden we nooit het feit uit het oog moeten verliezen dat we zonder enige gewetensbezwaren strijden tegen terroristen en rebellen op dezelfde manier als zij bij de willekeurige vernietiging van onschuldige mensenlevens. Op deze elementen zouden we al onze toorn moeten richten.</p>
    </intervention>
    <intervention id="4-213" speaker_id="28427" name="Alessandro Battilocchio" is_mep="True" mode="written">
      <p sl="it">Mevrouw de Voorzitter, waarde collega’s, ik stem voor deze ontwerpresolutie. Vroegtijdige diagnose en onderzoek vormen een solide basis voor de bescherming van de gezondheidszorg. In het geval van hiv tonen de resultaten van de afgelopen jaren aan hoe belangrijk het is onderwijs te stimuleren. Vanuit dit oogpunt dienen wij dan ook alle obstakels die onderzoek belemmeren weg te nemen, aangezien dit onderzoek mensen met hiv de hoop biedt om een kwalitatief beter leven te leiden.</p>
      <p sl="it">Deze vereiste moet in concrete zin worden gesteund door politieke, economische en financiële beleidsmaatregelen van de Commissie. Tegelijkertijd dienen de Raad en de Commissie ervoor te zorgen dat discriminatie jegens mensen met hiv in alle lidstaten van de Unie onwettig wordt verklaard.</p>
    </intervention>
    <intervention id="4-214" speaker_id="1892" name="Carlos Coelho" is_mep="True" mode="written">
      <p sl="pt">De Portugese sociaaldemocratische delegatie in het Europees Parlement ondersteunt de ontwerpresolutie over de vroegtijdige diagnose en behandeling van hiv-besmettingen in alle lidstaten. De laatste statistieken laten zien dat niet alleen het aantal nieuwe gevallen van mensen die met hiv besmet zijn in de EU nog steeds stijgt, maar ook dat het nog steeds zo is dat een groot deel van de hiv-besmettingen niet ontdekt wordt.</p>
      <p sl="pt">Een van de redenen voor de snelle verspreiding van de hiv-besmetting in veel EU-landen is het feit dat veel drugsgebruikers besmet zijn en de ziekte verspreiden door het delen van injectiespuiten. Uit het eindejaarsverslag van EuroHIV over de ontwikkeling van het drugsgebruik in de Europese Unie, blijkt dat Portugal het land is met het grootste aantal drugsverslaafden waarbij hiv/aids is vastgesteld.</p>
      <p sl="pt">In het jaarrapport over de gezondheidszorg, de EHCI van 2008, staat het gezondheidszorgsysteem van Portugal op een van de laatste plaatsen van Europa. Een van de kritiekpunten op het Portugese gezondheidszorgsysteem is dat Portugal er nog niet in is geslaagd de problemen met de wachtlijsten op te lossen. Volgens Eurostat is Portugal nog steeds een van de landen met het hoogste aantal aan aids gerelateerde sterfgevallen. Een vergelijkende analyse van de cijfers uit Portugal met die van zijn EU-partners maakt duidelijk dat er iets mis is met onze nationale strategie. We moeten dringend onderzoeken waar het mis gaat.</p>
    </intervention>
    <intervention id="4-215" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de gezamenlijke ontwerpresolutie over vroegtijdige diagnose en behandeling van hiv/aids gestemd, omdat ik het van de hoogste urgentie vind dat de maatregelen en acties voor de diagnose en behandeling van deze ziekte geïntensiveerd worden, gezien de alarmerende toename van het aantal besmettingen in de Europese Unie.</p>
      <p sl="pt">Acties gericht op de preventie en behandeling van deze ziekte zijn van essentieel belang om de stijgende tendens van deze epidemie te stuiten. Ik vind het daarom van groot belang dat een betere toegang tot informatie, advies, gezondheidszorg en sociale dienstverlening wordt gestimuleerd.</p>
      <p sl="pt">Daarnaast is het van fundamenteel belang dan de lidstaten maatregelen treffen om discriminatie van hiv/aids-patiënten tegen te gaan binnen hun rechtsgebied, met inbegrip van de beperking van hun recht op vrij verkeer.</p>
    </intervention>
    <intervention id="4-216" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de Voorzitter, waarde collega’s, ik ben blij te zeggen dat ik voor de ontwerpresolutie over vroegtijdige diagnose en de behandeling van hiv heb gestemd. Om de Europese burgers en hun gezondheid te beschermen, heeft de Commissie de plicht een vroegtijdige diagnose te bevorderen en de belemmeringen voor het testen op deze ziekte weg te nemen. Bovendien dient zij vroegtijdige zorg te bieden en de voordelen daarvan te verspreiden.</p>
      <p sl="it">Aangezien de rapporten van EuroHIV en UNAIDS bevestigen dat het aantal nieuwe hiv-gevallen tot een alarmerend niveau stijgt, zowel binnen de Europese Unie als in haar buurlanden, en dat het geschatte aantal mensen met hiv in sommige landen drie keer zo hoog is als het officiële cijfer, ben ik verheugd over het voorstel, omdat het de Commissie aanspoort een strategie op te stellen om het aantal hiv- en aidsgevallen terug te dringen, specifiek gericht op drugsverslaafden en intraveneuze drugsgebruikers.</p>
    </intervention>
    <intervention id="4-218" speaker_id="4466" name="Ilda Figueiredo" is_mep="True" mode="written">
      <p sl="pt">We willen enkele aspecten van deze resolutie naar voren brengen waar wij het mee eens zijn, te weten: “de oneerlijke concurrentie van uit derde landen op de communautaire markt geïmporteerde producten” en “de serieuze dreiging van een daling van de honingbijenstand ten gevolge van de sterke vermindering van de beschikbare hoeveelheid stuifmeel en nectar”. Deze problemen moeten worden aangepakt, door toepassing van het beginsel van communautaire preferentie en door de bestrijding van de oneerlijke concurrentie van producten van de bijenteelt die uit derde landen worden ingevoerd. En door onmiddellijk maatregelen te nemen ter bevordering van nader onderzoek naar parasieten en bijenziekten, welke vaak tot een decimering van de bijenstand leiden, en de oorzaken daarvan, met inbegrip van de rol van GGO’s, en extra begrotingsmiddelen voor dit onderzoek beschikbaar te stellen.</p>
      <p sl="pt">Wat in deze resolutie ontbreekt is de rol die de hervorming van het GLB speelt bij deze problematiek. Woestijnvorming op het platteland, ontmanteling van de productie in grote gebieden en de introductie van genetisch gemodificeerde organismen hebben geleid tot een verlies van biodiversiteit. Ook zijn productiemethoden gestimuleerd die niet zijn afgestemd op de specifieke bodem- en klimaatcondities van bepaalde regio's.</p>
      <p sl="pt">Een landbouwbeleid dat gericht is op het omkeren van deze tendensen zou, naast bovengenoemde maatregelen, in belangrijke mate kunnen bijdragen aan het oplossen van de problemen in de bijenteelt.</p>
    </intervention>
    <intervention id="4-219" speaker_id="28126" name="Christofer Fjellner" is_mep="True" mode="written">
      <p sl="sv">Deze resolutie gaat over het uitsterven van bijenvolken om onverklaarbare redenen. Wij zijn het ermee eens dat onderzoek nodig is om het probleem onder controle te krijgen.</p>
      <p sl="sv">Wij zijn het er daarentegen niet mee eens dat meer financiële steun aan bijentelers en meer bescherming tegen de buitenwereld (protectionisme) nodig zijn.</p>
    </intervention>
    <intervention id="4-220" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Het voorstel van de Commissie landbouw en plattelandsontwikkeling van het Europees Parlement bevat enkele goede en enkele minder goede elementen. Wij vinden het een goede zaak dat de Commissie onderzoek start naar parasieten en ziekten die tot een decimering van de bijenstand leiden.</p>
      <p sl="sv">De resolutie bevat echter ook voorstellen die wij niet kunnen steunen. Zo verzoekt het Europees Parlement de Commissie “een voorstel te doen voor een regeling voor financiële steun aan bedrijven die in moeilijkheden verkeren vanwege de sterfte onder hun bijenvolken” (paragraaf 11). Dergelijke kosten voor de EU-begroting kunnen wij niet steunen en de federalistische meerderheid in het Europees Parlement zou haar steun hier niet voor mogen uiten zonder de economische gevolgen van zo’n stellingname te kennen.</p>
      <p sl="sv">Daarom hebben wij tegen deze resolutie als geheel gestemd.</p>
    </intervention>
    <intervention id="4-221" speaker_id="33989" name="Daciana Octavia Sârbu" is_mep="True" mode="written">
      <p sl="nl">De dramatische achteruitgang van de bijenstand, en als gevolg daarvan van de bestuiving, is schadelijk voor de productie van fruit en groenten en andere gewassen in de Europese Unie. De sterke terugval van het aantal bijen is het gevolg van verschillende in de atmosfeer aangetroffen parasieten en mycoses en van het spuiten met pesticiden. De door de varroaparasiet veroorzaakte infecties vormen het grootste probleem en uiten zich in de vorm van vervormingen van de vleugels en de buik en niet volledig ontwikkelde bijen die niet kunnen vliegen en een zeer kort leven beschoren is. Zonder behandeling kan de varroa in enkele maanden tijd een volledige bijenkolonie te gronde richten. Ook het verlengde gebruik van pesticiden heeft geleid tot een daling van de bijstand, zelfs als de pesticiden gebruikt werden om mycoses en parasieten te verdelgen. Sommige wetenschappers noemen nog een andere mogelijke oorzaak voor dit fenomeen en wel de door mobiele telefoons uitgezonden elektromagnetische golven die zouden binnendringen in het navigatiesysteem van de bijen, waardoor deze niet meer in staat zouden zijn de bijenkorf terug te vinden. Er zal veldonderzoek op poten moeten worden gezet om oplossingen te vinden in de strijd tegen deze bijenziektes. Bovendien zullen pogingen van boeren ter beperking van het aantal keren dat tijdens de bloeitijd met plantenbeschermingsproducten gespoten wordt eveneens helpen een halt toe te roepen aan de achteruitgang van deze insecten.</p>
    </intervention>
    <intervention id="4-222" speaker_id="37312" name="Christel Schaldemose" is_mep="True" mode="written">
      <p sl="da">Namens Ole Christensen, Poul Nyrup Rasmussen, Dan Jørgensen, Britta Thomsen en Christel Schaldemose.</p>
      <p sl="da">De Deense sociaaldemocratische delegatie in het Europees Parlement heeft tegen de resolutie over de situatie in de bijenteelt gestemd. Naar ons oordeel wordt de resolutie gekenmerkt door protectionisme en door pogingen om uitgebreide steunregelingen voor de landbouwers in de EU op te zetten.</p>
      <p sl="da">Wij zijn van mening dat bijensterfte een groot probleem is, dat op EU-niveau moet worden bestreden, maar met de juiste mechanismen. Daartoe behoren onder andere uitgebreid onderzoek naar en aandacht voor de bescherming van ons ecosysteem, waaronder een beperking van het gebruik van bestrijdingsmiddelen.</p>
    </intervention>
    <intervention id="4-224" speaker_id="4382" name="Avril Doyle" is_mep="True" mode="written">
      <p sl="en">Ik heb gestemd voor de resolutie over de toetsing van Aanbeveling 2001/331/EG betreffende minimumcriteria voor milieu-inspecties in de lidstaten (B6-0580/2008) . Een goede en uniforme handhaving van EU-milieuwetgeving is van groot belang. Wanneer men op dit punt tekortschiet, wordt niet aan de verwachtingen van het grote publiek voldaan en wordt de reputatie van de EU als een doeltreffende hoedster van het milieu ondermijnd. Als onze wetgeving ook maar enigszins geloofwaardig wil zijn, moet zij doelmatig worden uitgevoerd.</p>
    </intervention>
    <intervention id="4-225" speaker_id="4466" name="Ilda Figueiredo" is_mep="True" mode="written">
      <p sl="pt">Het is duidelijk dat er meer aandacht nodig is voor milieuvraagstukken en dat er maatregelen moeten worden genomen om de voortdurende schade aan het milieu tegen te gaan, die een bedreiging vormt voor de aarde, vandaag en in de toekomst, en voor de kwaliteit van leven van de mensen.</p>
      <p sl="pt">Het is daarom zaak beter te waarborgen dat de regels worden nageleefd die zijn opgesteld om het milieu te beschermen en die rekening houden met de specifieke condities van elk land, waaronder de sociale implicaties. Dat vraagt om een solidair beleid dat rekening houdt met de verschillende ontwikkelingsniveaus en de economische omstandigheden van elk land.</p>
      <p sl="pt">Deze aspecten zijn niet afdoende gewaarborgd in de milieuwetgeving van de Europese Unie en het beleid is onvoldoende samenhangend. We hebben dan ook de grootst mogelijke twijfel over de politieke wil van de Europese Commissie om dit complexe probleem aan te pakken, waardoor we het risico lopen dat bepaalde voorstellen uit deze resolutie de kloof van regionale en sociale ongelijkheid alleen nog maar zullen vergroten.</p>
      <p sl="pt">Daarom hebben wij tegengestemd.</p>
    </intervention>
    <intervention id="4-226" speaker_id="28403" name="Duarte Freitas" is_mep="True" mode="written">
      <p sl="pt">Ik wil mijn collega’s van de Commissie milieubeheer, volksgezondheid en voedselveiligheid complimenteren met de formulering van zowel de mondelinge vraag als de ontwerpresolutie, omdat deze het meer dan duidelijk maken dat de communautaire milieuwetgeving goed moet worden uitgevoerd. Zo wordt er bij de Commissie op aangedrongen een voorstel in te dienen voor een richtlijn over milieu-inspecties, om de definities en criteria te verduidelijken en het toepassingsgebied uit te breiden.</p>
      <p sl="pt">Beide documenten benadrukken dat het van essentieel belang is het Europees Netwerk voor uitvoering en handhaving van de milieuwetgeving (European Network for the Implementation and Enforcement of Environmental Law, IMPEL) te versterken en milieuvoorlichting en -educatie te ondersteunen, waarvan de gedetailleerde inhoud moet worden vastgesteld op lokaal, regionaal of nationaal niveau, op grond van de bestaande behoeften en de problemen die zich in een bepaald gebied voordoen.</p>
      <p sl="pt">Als de EU er niet in slaagt te ervoor te zorgen dat haar milieubeleid wordt uitgevoerd, zal dit de burgers frustreren in hun verwachtingen en wordt de rol van de EU als effectieve bewaker van het milieu ondermijnd.</p>
    </intervention>
    <intervention id="4-227" speaker_id="28583" name="Athanasios Pafilis" is_mep="True" mode="written">
      <p sl="nl">Wij hebben gestemd tegen de ontwerpresolutie waarin het standpunt wordt gehuldigd dat een correcte en gelijke toepassing van de milieuwetgeving van de Gemeenschap van vitaal belang is. Wij zijn hiertegen omdat met deze wetgeving niet het milieu maar de vitale belangen van de EU-monopolies worden beschermd.</p>
      <p sl="nl">De aanbeveling tot de oprichting van een communautair orgaan van milieu-inspecteurs is een rechtstreekse inmenging in de interne aangelegenheden van de lidstaten en heeft tot doel ervoor te zorgen dat het beginsel “de vervuiler betaalt” wordt toegepast. Dit beginsel betekent dat men het milieu mag verwoesten tegen een geringe betaling, tegen de betaling van een “groene belasting” ten koste van de volksklasse en emissiehandel mag drijven, dat ondernemerschap en concurrentievermogen de beslissende criteria worden voor milieu-innovatie en de ontwikkeling van milieutechnologie, dat genetische gemodificeerde organismen worden ingezet in de landbouw en in de praktijk korte metten wordt gemaakt met het voorzorgs- en preventiebeginsel.</p>
      <p sl="nl">De EU en haar milieubeleid dienen de belangen van het grootkapitaal. Zij baren en reproduceren voedingsmisdaden, luchtverontreiniging in de grote steden met “moderne vervuilende stoffen”, vernietiging van bossen, bodemerosie en woestijnvorming, zee- en waterverontreiniging. Het milieu zal een bedrijfstak worden die tot doel heeft de winst van de economische oligarchie zo ver mogelijk op te drijven. Ook zal het de gevolgen ondergaan van de onbeheerste en ongebreidelde exploitatie van de natuurlijke hulpbronnen en kapot worden gemaakt door de kapitalistische barbaarsheid.</p>
    </intervention>
  </section>
  <section id="creitem24" title="8. Rectificaties stemgedrag/voorgenomen stemgedrag: zie notulen"/>
  <section id="creitem25" title="9. Goedkeuring van de notulen van de vorige vergadering: zie notulen"/>
  <section id="creitem26" title="10. Verzoek om verdediging van de immuniteit: zie notulen"/>
  <section id="creitem27" title="11. Bekendmaking gemeenschappelijke standpunten van de Raad: zie notulen"/>
  <section id="creitem28" title="12. Debat over gevallen van schending van de mensenrechten, de democratie en de rechtsstaat (debat)"/>
  <section id="creitem29" title="12.1. Somalië">
    <intervention id="4-236" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Somalië .</p>
    </intervention>
    <intervention id="4-237" speaker_id="23881" name="Marios Matsakis" is_mep="True" mode="spoken">
      <p sl="en">auteur . − Mijnheer de Voorzitter, Somalië is een land waarvan de inwoners in zeer trieste en chaotische omstandigheden leven, vol met gevaren voor hun welzijn en zelfs voor hun bestaan. Dit Parlement – en eigenlijk de internationale gemeenschap in het algemeen – heeft zich keer op keer beziggehouden met de onaanvaardbare situatie in dat land. Zowel de EU als de VN en andere internationale organisaties hebben veel financiële en andere steun gegeven – en blijven dat geven – aan het Somalische volk.</p>
      <p sl="en">Wat de dramatische situatie in het land nog erger heeft gemaakt is de invoering van zogenaamde islamitische rechtbanken. Dit zijn eigenlijk gewoon praktijken van criminele, zondige mensen die terreuracties uitvoeren op medeburgers door religie – in dit geval de islam – als excuus te gebruiken.</p>
      <p sl="en">De recente executie door steniging van het 13-jarige meisje dat slachtoffer was van verkrachting, genaamd Aisha Ibrahim Duhulow, is ook een voorbeeld van deze praktijken. Maar het meest recente zorgwekkende verschijnsel in de langzamerhand uiteenvallende maatschappij van Somalië is niet alleen de wreedheid van zulke gruweldaden, maar ook het feit dat een dermate verachtelijke daad werd uitgevoerd door een groep van vijftig mannen en bekeken door zo’n duizend toeschouwers. Dergelijk sadistisch gedrag is eenvoudig te veroordelen maar moeilijk te bevatten voor mensen met gezond verstand.</p>
      <p sl="en">De regering van Somalië, met de hulp van de internationale gemeenschap en de Afrikaanse Unie, moet de duivelse islamitische rechtbanken en degenen die hen steunen of hun macht over het land verspreiden, onmiddellijk stoppen.</p>
    </intervention>
    <intervention id="4-238" speaker_id="1337" name="Manuel Medina Ortega" is_mep="True" mode="spoken">
      <p sl="es">auteur . − Mijnheer de Voorzitter, ik wil namens de socialistische fractie de meest krachtige veroordeling uitspreken van de moorden die in deze regio van Somalië worden gepleegd in de naam van God. Er zijn maar weinig gruwelijke misdaden gepleegd waarbij de daders zich niet op God of een religie hebben beroepen.</p>
      <p sl="es">Vooral de wijze waarop deze afschuwelijke moord is gepleegd moet worden veroordeeld: een meisje van 13 dat is verkracht wordt vervolgens beschuldigd van overspel, en vijf mannen – als je dat mannen kunt noemen – staan klaar om haar te stenigen, waarbij zelfs wordt voorkomen dat iemand haar redt, in een stadion met ongeveer duizend toeschouwers.</p>
      <p sl="es">Dit, tezamen met de piraterij waarbij dit jaar bijna honderd boten zijn gekaapt langs de kust van Somalië, vormt een humanitaire situatie die volkomen ontoelaatbaar is.</p>
      <p sl="es">De internationale gemeenschap mag niet passief blijven toekijken bij deze laffe daden, bij het zich beroepen op God om gruwelijke misdaden te plegen. Daarom moeten we de orde herstellen en de rechtmatige regering van Somalië steunen om weer de controle over het hele land te krijgen en een rechtsstaat in te stellen waarin de mensenrechten worden gerespecteerd.</p>
      <p sl="es">Ik denk dat de situatie in maar weinig gevallen zo duidelijk is geweest, en dat legt ons verplichtingen op. Ik denk niet dat we werkeloos kunnen blijven toekijken, in deze Gemeenschap met vijfhonderd miljoen inwoners en 27 landen, de belangrijkste van de wereld. We moeten ingrijpen. Ik weet niet hoe dat moet gebeuren, maar ik weet wel dát het moet gebeuren en dat het snel moet gebeuren.</p>
      <p sl="es">De socialistische fractie is het niet eens met de amendementen die op het laatst nog zijn ingediend. Deze zijn tijdens de onderhandelingen niet aan de orde gekomen. We steunen de tekst van de gezamenlijke resolutie en we hopen dat deze tekst ertoe zal leiden dat de Europese Unie zich meer zal bekommeren om dit soort humanitaire vraagstukken en het misbruik van religieuze concepten om in naam van God misdaden te plegen.</p>
    </intervention>
    <intervention id="4-239" speaker_id="28372" name="Ryszard Czarnecki" is_mep="True" mode="spoken">
      <p sl="pl">auteur . − Mijnheer de Voorzitter, ik heb deelgenomen aan tientallen mensenrechtendebatten in dit Parlement, maar vandaag ben ik misschien extra aangedaan, want wanneer we het hebben over grote aantallen, over duizenden doden, maakt dat na verloop van tijd geen indruk meer. Wanneer we echter kijken naar de moord op één specifiek iemand, naar de moord op een kind zelfs, een dertienjarig meisje met de naam Aisha Ibrahim Duhulow, dwingt de wreedheid van de daad ons om echt na te denken over wat wij kunnen doen.</p>
      <p sl="pl">Natuurlijk blijft dat wat er momenteel in Somalië gebeurt, niet beperkt tot slechts deze ene afschuwelijke, wrede moord, vastgelegd in de verheven lokale, islamitische religieuze wetgeving. Er zijn ook zelfmoordaanslagen, waarbij onlangs dertig mensen zijn omgekomen; dit is de moeite van het noemen waard en is door eerdere sprekers niet genoemd. Er zijn openbare geselingen, die in de hoofdstad van het land worden uitgevoerd om de macht van de radicale islamieten te laten zien. Er vinden veel mensenrechtenschendingen plaats. En al wordt dit minder vaak genoemd en zou het wel moeten worden benadrukt, er is ook de recente ontvoering vanuit Kenia van twee Italiaanse katholieke nonnen, die nu in Somalië worden vastgehouden.</p>
      <p sl="pl">Samengevat, wij moeten vandaag een klinkend ‘nee!’ laten horen.</p>
    </intervention>
    <intervention id="4-240" speaker_id="39763" name="Urszula Gacek" is_mep="True" mode="spoken">
      <p sl="en">auteur . − Elke donderdagmiddag tijdens onze plenaire vergaderingen in Straatsburg horen we weer over nieuwe tragedies, wrede misdaden, gruweldaden en ernstig onrecht. De strijd die elke keer plaatsvindt om de drie plaatsen die gereserveerd zijn voor de urgentieprocedure, is de beste indicatie van de voortdurende wreedheid die mensen elkaar aandoen.</p>
      <p sl="en">Tegen deze troosteloze achtergrond, is het moeilijk denkbaar dat er nog gevallen zijn die ons kunnen choqueren. Je zou kunnen zeggen dat we alles al hebben gehad. Maar af en toe krijgen we te maken met een geval dat zo volkomen weerzinwekkend is dat het tegendeel wordt bewezen. De steniging van een dertienjarig meisje in Somalië is precies zo’n geval: eerst slachtoffer van groepsverkrachting, vervolgens schuldig bevonden van overspel terwijl de daders vrijuit gingen, en tenslotte veroordeeld tot de allergruwelijkste dood. Zoals onze collega’s al hebben verteld hebben vijftig mannen haar gestenigd, met een publiek van duizend toeschouwers die zagen hoe de gruwel zich voltrok.</p>
      <p sl="en">Het is bewonderenswaardig hoe enkelen uit het bijeengekomen publiek probeerden om het angstige kind te redden. De militie opende echter het vuur op degenen die het fatsoen hadden om dit slachtoffer te beschermen tegen deze onmenselijke en bekrompen praktijk. Een jongen moest zijn leven ermee bekopen, slachtoffer van de schoten van de militie.</p>
      <p sl="en">Wat kunnen we tegen de achtergrond van deze afschuwelijke misdaad in hemelsnaam doen om het kwaad aan te pakken? We moeten de federale overgangsregering van Somalië volledig steunen, aangezien het alleen mogelijk is om een herhaling hiervan en andere gruweldaden te voorkomen, door weer controle en een rechtsstaat te krijgen in gebieden in het land die door de radicale oppositie worden bestuurd.</p>
      <p sl="en">De Somalische regering zou postuum de eer van het slachtoffer, Aisha Ibrahim Duhulow, moeten herstellen. Dit Parlement spreekt zijn oprechte medeleven uit voor de familie van Aisha.</p>
      <p sl="en">Ik was het die voorstelde om de zaak van Aisha op de agenda van vandaag te zetten. Bedankt voor het steunen van dat verzoek. Laten we hopen dat we nooit meer een zelfde soort geval in dit Parlement hoeven te bespreken.</p>
    </intervention>
    <intervention id="4-241" speaker_id="28280" name="Filip Kaczmarek" is_mep="True" mode="spoken">
      <p sl="pl">namens de PPE-DE-Fractie . – Mijnheer de Voorzitter, we debatteren vandaag over een gebeurtenis in Somalië die het voorstellingsvermogen van de gemiddelde Europeaan te boven gaat. De eerste neiging die bij je opkomt bij het horen van deze geschiedenis, is weigeren het verhaal te accepteren. Je wilt gewoon niet geloven dat zoiets überhaupt mogelijk is. Desondanks moeten we beseffen dat het wel degelijk mogelijk is, want de situatie in Somalië maakt allerlei dingen mogelijk, hoe onaanvaardbaar of onvoorstelbaar ze ook mogen zijn. Sterker nog, de situatie in Somalië heeft een nadelige invloed op de situatie in de Hoorn van Afrika, die toch al zo moeilijk en gecompliceerd is.</p>
      <p sl="pl">De mensenrechtensituatie in de regio en in het land zullen alleen verbeteren wanneer de politieke situatie er verandert. We moeten daarom de tenuitvoerlegging van het vredesakkoord van Djibouti steunen, want zonder vrede, stabiliteit, verbeterde veiligheid en een verantwoorde regering zullen we vaker horen van tragedies zoals die van de dood van Aisha.</p>
    </intervention>
    <intervention id="4-242" speaker_id="4447" name="Paulo Casaca" is_mep="True" mode="spoken">
      <p sl="pt">namens de PSE-Fractie . – Voorzitter, ik wil mij graag aansluiten bij wat mijn collega’s al over dit onderwerp gezegd hebben. Het gaat hier weer over een land waar religieus fanatisme de overhand aan het nemen is en waar uit naam van rechtvaardigheid die zich achter een religie verschuilt alle grondbeginselen van onze hele beschaving in het geding zijn. Deze situatie is absoluut onverdraaglijk.</p>
      <p sl="pt">Ik wil aan datgene wat al gezegd is nog toevoegen dat we in geen geval de hongersnood mogen vergeten waar deze regio, in Somalië en ook in Ethiopië, ook door geteisterd wordt. Het is duidelijk dat dit niets te maken heeft met de situatie daar en dat niets daarvoor een excuus mag zijn, maar we moeten ook kijken naar dit uiterst ernstige humanitaire probleem dat zich in Somalië momenteel ontwikkelt.</p>
    </intervention>
    <intervention id="4-243" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . – Mijnheer de Voorzitter, het probleem van de mensenrechtenschendingen in Somalië, waar we vandaag over praten, gaat verder dan de gevallen die in de resolutie worden genoemd, die inderdaad dramatisch bewijs zijn van de barbaarse behandeling van de zwaksten, onder wie meisjes, vrouwen en ontvoerde nonnen.</p>
      <p sl="pl">In Somalië, waar 95 procent van de bevolking moslim is en dat een van de armste landen in de wereld is, leeft de meerderheid van de mensen op het randje van de armoede, is 70 procent ongeletterd en is de gemiddelde levensverwachting 47 jaar. Alhoewel Somalië meer dan veertig jaar geleden zijn onafhankelijkheid heeft teruggekregen, ontstaan er nog steeds conflicten doordat clans met elkaar wedijveren om weidegrond en waterbronnen.</p>
      <p sl="pl">Voor de onafhankelijkheid werden de conflicten onderdrukt door de koloniale mogendheden. Toen de Somaliërs aan hun eigen lot werden overgelaten, begonnen ze een burgeroorlog, die verhevigde toen de economie ineenstortte. Onder zulke omstandigheden moet de strijd tegen terrorisme en piraterij bovenal worden gebaseerd op de uitroeiing van armoede en gebrek door humanitaire hulp aan de armsten en de ondersteuning van de ontwikkeling.</p>
      <p sl="pl">De zwaarbevochten stabiliteit van Somalië is echter kapotgemaakt door buitenlandse interventie onder het banier van oorlog tegen het terrorisme. De verdeelde, arme, ongeschoolde en gemakkelijk te manipuleren Somalische stammen worden een gemakkelijk werktuig om de anarchie en verdeeldheid mee in stand te houden.</p>
      <p sl="pl">Alle volken hebben het recht om hun eigen manier van denken en hun eigen manier van leven te kiezen, en internationale hulp mag niet worden gebruikt om de eigen ideologie van de donoren te verspreiden of hun invloed uit te breiden. Niet voor het eerst gebruiken tegenstanders religie om deze in diskrediet te brengen en meer macht te krijgen. Dit gebeurt niet alleen in Somalië, maar ook in Vietnam en India, waar de vervolging van katholieken een element in verkiezingscampagnes is geworden.</p>
      <p sl="pl">Wanneer christenen worden vervolgd, staan de links-liberale elementen in het Parlement echter geen debat toe om te proberen vervolging en mensenrechtenschendingen te voorkomen.</p>
    </intervention>
    <intervention id="4-244" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mijnheer de Voorzitter, ngo’s waarschuwen dat Somalië een van de meest genegeerde humanitaire tragedies is geworden, die zich afspeelt voor de ogen van de hele wereld. Grote aantallen mensen komen om door honger, dorst of ziekte, en elk vierde kind in Somalië sterft voor zijn vijfde verjaardag. De hoofdstad van het land, Mogadishu, is verlaten. Artillerievuur komt neer op gewone mensen. De burgerbevolking wordt geterroriseerd door plegers van zelfmoordaanslagen. Piraten zijn een plaag voor de Somalische kust, terwijl op het land Somalische Talibantroepen steeds grotere gebieden bezetten, waarbij ze geleidelijk oprukken naar de hoofdstad en de wrede sharia invoeren. Laten we ons geen illusies maken; ze passen de wet willekeurig toe voor hun eigen doeleinden. Als we de rampen veroorzaakt door droogten en overstromingen meerekenen, wordt de ware omvang van de tragedie duidelijk. Natuurrampen kunnen we tenminste nog begrijpen, maar hoe kan het dat er in het arme Somalië zoveel wapens zijn? In mijn ogen is dat het resultaat van het cynische gedrag van een paar landen, die hun eigen, vaak smerige zaakjes willen doen in dat arme deel van Afrika, terwijl het ons genoegen doet en wij ermee instemmen dat de Olympische Spelen worden gehouden in China.</p>
    </intervention>
    <intervention id="4-245" speaker_id="2304" name="Esko Seppänen" is_mep="True" mode="spoken">
      <p sl="fi">Mijnheer de Voorzitter, mijnheer de commissaris, de wankele vrede in Somalië heeft zich vandaag gemanifesteerd in de vorm van het werk van professionele piraten. Het geval dat wij nu in het Europees Parlement bespreken heeft niet dezelfde aandacht gekregen: de steniging van Aisha Ibrahim Duholow. Dat kan als een nog grotere tragedie worden beschouwd dan de activiteiten van piraten. Het geeft een beeld van een land dat in de islamitische middeleeuwen leeft.</p>
      <p sl="fi">In de gezamenlijke ontwerpresolutie wordt misschien te duidelijk steun gegeven aan de federale overgangsregering van Somalië. De raad van ministers van de Intergouvernementele Autoriteit voor Ontwikkeling (IGAD), dat uit landen in de regio is gevormd, is eergisteren bijeengekomen en heeft de onwil van de Somalische regering om zich aan haar verplichtingen en het vredesbeleid te houden veroordeeld. Vertegenwoordigers van andere landen in de regio zeggen dat het de regering ontbreekt aan politieke wil en bereidheid om zich aan vrede te verbinden, en dat is de grootste uitdaging bij de bestrijding van de onveiligheid. De resolutie van het Parlement is echter belangrijk voor Aisha en daarom is onze fractie bereid haar aan te nemen. Wij beginnen niet met een schone lei met de Somalische regering in ons streven om vrede te bereiken.</p>
    </intervention>
    <intervention id="4-246" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, Aisha Ibrahim Duhulow was nog maar net een tiener. Ze zou waarschijnlijk nooit iets hebben geweten over de Europese Unie of het Parlement. Zelfs toen ze slachtoffer werd van groepsverkrachting, of dood lag te gaan onder een berg stenen, zou ze zich waarschijnlijk nooit hebben kunnen voorstellen dat politici ergens heel ver weg zouden erkennen dat ze had geleden en haar zeer korte leventje zouden herdenken. Maar ik weet zeker dat ze tijdens haar sterven wist dat ze slachtoffer was van een ernstig onrecht.</p>
      <p sl="en">De ziekmakende misdaden die ze ondervond worden nog schokkender door de bizarre details van dit geval: het publiek van duizend mensen; de locatie van een stadion, alsof het een of andere kijksport was; de vrachtwagen met stenen die speciaal voor dit doel waren besteld; de schutters degenen die het leven van dit arme meisje probeerden te redden, iets wat ze siert, neerschoten.</p>
      <p sl="en">Somalië heeft als staat gefaald, en er is weinig dat de EU werkelijk kan doen om de wreedheid van de verschillende clans en islamitische milities die de baas zijn in gebieden waar de regering geen macht heeft, aan te pakken.</p>
      <p sl="en">We kunnen ons echter wel uitspreken door onze eigen waarden te verklaren, die onverenigbaar zijn met de shariawetgeving. Dat is niet alleen mijn mening, maar ook die van het Europees Hof voor de rechten van de mens. Dit tragische geval maakt ons voornemen om onze zwaarbevochten democratische vrijheden nooit over te geven aan obscurantisme, alleen maar sterker .</p>
    </intervention>
    <intervention id="4-247" speaker_id="39022" name="Ewa Tomaszewska" is_mep="True" mode="spoken">
      <p sl="pl">Mijnheer de Voorzitter, Somalië is al jarenlang het toneel van wrede gevechten, wetteloosheid en piraterij op zee. Onlangs zijn twee Polen in de handen van ontvoerders gevallen. Maar wat er op 27 oktober is gebeurd, gaat het menselijk bevattingsvermogen te boven.</p>
      <p sl="pl">Een dertienjarig meisje, Aisha Ibrahim Duhulow, is dood gestenigd. Het kind was verkracht door drie mannen. De daders zijn niet gearresteerd of berecht. Het meisje is in Kismajo door vijftig mannen in aanwezigheid van circa duizend getuigen gestenigd tot zij dood was. Aisha werd conform het islamitische recht gestraft voor de verkrachting die haar was aangedaan.</p>
      <p sl="pl">Deze schokkende daad is geen op zichzelf staande zaak, maar de wrede toepassing van het islamitische recht in naam van een god die het slachtoffer straft voor een misdrijf dat haar is aangedaan. Ik roep de regering van Somalië op om een einde te maken aan deze barbaarse praktijk, om een afschrikwekkende straf uit te delen aan de daders en om Aisha te rehabiliteren.</p>
    </intervention>
    <intervention id="4-248" speaker_id="38724" name="Colm Burke" is_mep="True" mode="spoken">
      <p sl="en">Mijnheer de Voorzitter, op 27 oktober is een dertienjarig meisje genaamd Aisha Ibrahim Duhulow – laten we haar naam niet vergeten – in Somalië gestenigd door een groep van vijftig mannen in een stadion in de zuidelijke haven van Kismayo in de aanwezigheid van ongeveer duizend toeschouwers. Het meisje werd beschuldigd en veroordeeld wegens overspel, een inbreuk op het islamitisch recht, maar was in feite het slachtoffer van een verkrachting gepleegd door een drietal mannen. De personen die van haar verkrachting werden beschuldigd zijn niet gearresteerd of in hechtenis genomen.</p>
      <p sl="en">Ik keur de steniging en executie van Aisha Ibrahim Duhulow sterk af en ik ben ontsteld over een dusdanig wreed optreden tegen een dertien jaar oud slachtoffer van verkrachting. Zoals Unicef in de nasleep van haar tragische dood verklaarde, is hier sprake van een kind dat twee keer slachtoffer is geworden: eerst door de daders van de verkrachting en toen door degenen die verantwoordelijk zijn voor de uitoefening van de rechtspraak.</p>
      <p sl="en">Deze afschuwelijke behandeling van vrouwen kan in geen geval worden vergoelijkt en toegestaan onder de Sharia-wetgeving. Deze gebeurtenis benadrukt niet alleen de kwetsbaarheid van Somalische meisjes en vrouwen, maar de inherente discriminatie die deze individuen moeten ondergaan.</p>
    </intervention>
    <intervention id="4-249" speaker_id="24087" name="Marcin Libicki" is_mep="True" mode="spoken">
      <p sl="pl">Mijnheer de Voorzitter, we debatteren vandaag over de moord op een meisje dat in Somalië is dood gestenigd. We zijn ook bekend met het feit dat twee katholieke nonnen zijn ontvoerd en worden vastgehouden in Somalië. Dit alles wordt overschaduwd door de welig tierende piraterij voor de Somalische kust. We hebben gehoord dat dit allemaal te wijten is aan het feit dat de Somalische regering in de praktijk in het geheel niet functioneert. Waar zijn de machtigen van deze wereld in deze situatie? Waar zijn de machtige Verenigde Staten, China, Rusland en de Europese Unie, die beweren beschaafde landen te zijn? Wanneer landen niet bij machte zijn om in te grijpen en op te komen voor de zwaksten, die worden aangevallen door de feitelijk niet zo machtigen, kunnen ze niet beschaafd worden genoemd. Waar zijn wij in deze situatie? Mijnheer de Voorzitter, ik doe een beroep op de machtigen van deze wereld: doe wat juist is! Doe uw plicht!</p>
    </intervention>
    <intervention id="4-250" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, namens de Commissie en commissaris Michel, wil ik enkele opmerkingen over de mensenrechtenkwestie in Somalië met u delen.</p>
      <p sl="en">Om te beginnen wil ik zeggen dat ik uw bezorgdheid over het voortdurende conflict en de politieke instabiliteit in Somalië deel. Fundamentele rechten en eerbied voor de elementaire menselijke waardigheid worden in Somalië nog steeds met voeten getreden door strijdkrachten die systematisch en op grote schaal burgers aanvallen.</p>
      <p sl="en">De afgelopen maanden heeft een uit de hand gelopen golf van aanvallen op humanitaire hulpverleners, vredesactivisten en mensenrechtenverdedigers over Zuid- en Centraal-Somalië geraasd. Alleen al tussen januari en september 2008, zijn minstens veertig Somalische mensenrechtenverdedigers en humanitaire hulpverleners gedood. Als gevolg van deze aanvallen is een aantal humanitaire organisaties verplicht geweest om personeel uit Mogadishu terug te trekken; de toegang voor humanitaire organisaties is verder beperkt; en mensenrechten en humanitaire omstandigheden verder verslechterd.</p>
      <p sl="en">De Commissie zet zich samen met de lidstaten en andere internationale actoren in om hulp te bieden op dit kritieke ogenblik.</p>
      <p sl="en">De Commissie steunt de pogingen van het Bureau van de Hoge Commissaris voor de mensenrechten, waaronder de onafhankelijke mensenrechtendeskundige voor Somalië, Shamsul Bari, om een mechanisme te creëren waarmee stelselmatige mensenrechtenschendingen door alle partijen kan worden onderzocht.</p>
      <p sl="en">De EU is op ontwikkelingsniveau sterk betrokken bij het steunen van mensenrechtenorganisaties, vooral op het gebied van opleidingen en financiering van identiteitsvaststelling, documentatie, toezicht op mensenrechtenschendingen en belangenbehartiging. In het bijzonder is de Commissie steeds meer bezig om het maatschappelijke middenveld te betrekken bij een van de programma’s voor de wederopbouw en nationale verzoening, waaronder uitwisselingsprogramma’s voor het maatschappelijke middenveld met andere regionale organisaties, parajuridische opleidingen, bewustmakingscampagnes en het werk van vrouwengroeperingen bij het versterken van hun politieke vertegenwoordiging en deelname aan verzoeningsprocessen. Bovendien steunt de EU programma’s die gericht zijn op wetshandhaving en de versterking van justitie.</p>
      <p sl="en">In de tussentijd moeten we werken aan een betere veiligheid en de voortgang van het Somalische verzoeningsproces. Een onzeker klimaat zal alleen een verslechtering van de mensenrechtensituatie opleveren en schendingen van internationaal humanitair recht stimuleren. Elke vorm van blijvende vrede in Somalië moet gebaseerd zijn op verantwoordelijkheid en gerechtigheid voor de mensenrechtenschendingen gepleegd door alle partijen bij het conflict in Somalië.</p>
    </intervention>
    <intervention id="4-251" speaker_id="1838" name="De Voorzitter" is_mep="True" mode="spoken">
      <p sl="nl">Het debat wordt gesloten.</p>
      <p sl="nl">De stemming vindt na afloop van de debatten plaats.</p>
      <p sl="nl">Schriftelijke verklatingen (artikel 142)</p>
    </intervention>
    <intervention id="4-252" speaker_id="4260" name="Eija-Riitta Korhola" is_mep="True" mode="written">
      <p sl="nl">Mijnheer de Voorzitter, van de urgente resoluties van deze week is vooral het geval-Somalië schokkend. Drie weken geleden werd daar een dertien jaar oud meisje, Aisha Ibrahim Duholow, gestenigd nadat zij door drie mannen was verkracht. De mannen gingen vrijuit, maar het meisje werd krachtens de shariawetgeving veroordeeld voor overspel.</p>
      <p sl="nl">De steniging door vijftig mannen vond plaats in een stadion in Kismayo in Zuid-Somalië in aanwezigheid van duizend toeschouwers. De veroordeling was uitgesproken door de Al-Shabab-militie, die de stad Kismayo controleert. Zij doodden ook een jongen die de steniging van Duholow probeerde te voorkomen. De strikte en onmenselijke interpretatie van de shariawetgeving dat overspel moet worden bestraft met de dood door steniging heeft een ongelooflijk wrede dimensie gekregen: zij heeft geleid tot de moord op een onschuldig kind dat het slachtoffer van een misdaad was.</p>
      <p sl="nl">Het is belangrijk dat wij de uitspraak en executie door steniging veroordelen en eisen dat de Somalische regering en de Afrikaanse Unie hetzelfde doen en dat zij zo snel mogelijk concrete stappen nemen om te voorkomen dat dergelijke straffen nog langer worden opgelegd. Terwijl wij onze steun geven aan de Somalische regering in haar pogingen om de stad Kismayo in handen te krijgen, moeten wij ook van haar eisen dat de verkrachters van Duhulow worden berecht. Zoals in de resolutie over Somalië wordt voorgesteld, moeten de lidstaten van de Europese Unie meer doen om Somalië te steunen, zodat daar een democratische regering komt en de regering de nodige hulp krijgt in haar streven alle regio’s van het land onder haar controle te krijgen.</p>
    </intervention>
  </section>
  <section id="creitem30" title="12.2. Doodstraf in Nigeria">
    <intervention id="4-254" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over de doodstraf in Nigeria .</p>
    </intervention>
    <intervention id="4-255" speaker_id="23881" name="Marios Matsakis" is_mep="True" mode="spoken">
      <p sl="en">auteur . − Mijnheer de Voorzitter, het justitieel systeem in Nigeria barst van de gebreken, verwaarlozing en corruptie. Wat deze dramatische situatie nog erger maakt is het feit dat de anachronistische islamitische Sharia-rechtbanken in één derde van de staten in Nigeria bevoegd zijn in strafzaken. Zulke religieuze rechtbanken die worden gerund door zieke fanatici, terroriseren de bevolking tot op de dag van vandaag door het uitspreken van doodvonnissen en het opleggen van straffen als geseling en amputatie.</p>
      <p sl="en">Wij in Europa veroordelen de werkwijze van dergelijke anachronistische religieuze rechtbanken natuurlijk, maar hoe zit het met de islamitische wereld zelf? Waarom nemen islamitische politieke figuren en islamitische staten, waarvan enkelen mondiaal en regionaal erg machtig en invloedrijk zijn, en een paar een handelspartnerschap met ons heeft, geen verantwoordelijkheid en voeren ze geen krachtige strijd tegen de shariawetgeving, islamitische rechtbanken en ander kwaad? Waarom veroordelen islamitische leiders in de wat meer ontwikkelde islamitische landen een dergelijk gebruik van het islamitische geloof niet? Ik denk dat hun zwijgen of koele reactie betekent dat ze zulke activiteiten stilzwijgend steunen en een dergelijke houding is voor mij net zo crimineel als degenen die de shariawetgeving daadwerkelijk uitvoeren.</p>
      <p sl="en">Laat onze boodschap van afschuw over dit aspect van het islamitische fundamentalisme, diegenen in de islamitische wereld bereiken die drastische maatregelen zouden moeten nemen om dingen ten goede te veranderen, wat ze helaas niet doen.</p>
    </intervention>
    <intervention id="4-256" speaker_id="4447" name="Paulo Casaca" is_mep="True" mode="spoken">
      <p sl="pt">auteur . − Voorzitter, ik vrees dat er een ernstig risico bestaat dat de situatie in Nigeria, hoewel niet vanzelfsprekend vergelijkbaar met die in Somalië, kan afglijden naar een soortgelijke situatie. Zoals reeds gezegd wordt de sharia al in een derde deel van het land toegepast en is de mensenrechtensituatie duidelijk aan het verslechteren.</p>
      <p sl="pt">Ik wil hierbij graag zeggen dat we, voordat we het over iemand hebben of wie dan ook veroordelen – religieuze leiders van bepaalde religies en met name Islamitische religieuze leiders – ons er goed van moeten laten doordringen dat onze fundamentele rol er een is van dialoog met en ondersteuning van de moslimleiders die niet achter deze fanatieke visie staan.</p>
      <p sl="pt">Ik garandeer u dat dat er veel zijn, en ik ken er vele van. Het probleem is dat we vaak zien dat de Europese instellingen zich niet wenden tot het land, tot de islam, die onze waarden en visie deelt, maar juist het tegenovergestelde doen. De Europese instellingen lijken zich meer bezig te houden met het tot bedaren brengen van de fanatiekste groepen, de ergste groepen, de mensen die overigens de mensenrechten schenden van alle moslims, want we moeten niet vergeten dat moslims de belangrijkste slachtoffers van deze situatie zijn. Zij zijn onze belangrijkste medestanders. Met hen moeten we samenwerken. Met hen zullen wij, socialisten, deze uitdagingen zeker het hoofd kunnen bieden.</p>
    </intervention>
    <intervention id="4-257" speaker_id="28372" name="Ryszard Czarnecki" is_mep="True" mode="spoken">
      <p sl="pl">auteur . – Mijnheer de Voorzitter, dit debat is in bepaalde opzichten natuurlijk een debat over de doodstraf als zodanig, maar ik wil niet dat het debat die richting uit gaat, want we moeten eigenlijk deze specifieke situatie bespreken.</p>
      <p sl="pl">We zijn natuurlijk bekend met de rapporten die ons vertellen dat de recente daling van het aantal doodvonnissen het misdaadcijfer in het land niet heeft doen dalen. Dit brengt de voorstanders van de doodstraf in de verleiding om om de doodstraf te blijven vragen. In het afgelopen jaar hebben echter maar zeven van de 53 landen van de Afrikaanse Unie doodvonnissen uitgevoerd, terwijl de doodstraf in dertien landen is opgeschort en de doodstraf in nog eens 22 landen gewoonweg niet wordt opgelegd.</p>
      <p sl="pl">Ik denk dat Nigeria deze weg voorwaarts moet bewandelen, misschien onder druk van de Europese Unie. We zouden kunnen wijzen op het feit dat doodsvonnissen worden voltrokken op zeer jonge en jonge mensen. Er zijn heel veel van dit soort mensen, in Nigeria tenminste veertig. Het is een bijzonder schokkende situatie, wanneer zulke jonge mensen in afwachting zijn van hun executie.</p>
      <p sl="pl">Dit probleem is natuurlijk veel breder. Dit is een land waar het heel gemakkelijk is om iemand de doodstraf te geven, vooral doordat een kwart van de staten van Nigeria wordt bestuurd door de sharia, een islamitische wetgeving die in feite toestaat dat handen en voeten worden afgehakt en die ook gebruikmaakt van geselingen. Dit is een onaanvaardbare situatie. Wij moeten ons hiertegen uitspreken.</p>
    </intervention>
    <intervention id="4-258" speaker_id="2341" name="Michael Gahler" is_mep="True" mode="spoken">
      <p sl="de">indiener. – Mijnheer de Voorzitter, Nigeria is één van de grootste en politiek belangrijkste landen in Afrika, en daarom is dit land voor ons een belangrijke partner. Helaas moeten we vaststellen dat de rechtsstaat daar veel te wensen over laat, met name op het gebied van de rechtspraak. In dit debat concentreren we ons op de doodstraf. In Nigeria zitten heel veel mensen in de dodencel. Een kwart daarvan wacht al vijf jaar op de hervatting van hun proces, zes procent wacht al twintig jaar. Dat zijn natuurlijk onaanvaardbare toestanden, en daarom doen we een beroep op de Europese Commissie om de Nigeriaanse overheid te helpen op weg naar meer rechtsstaat, en aanbevelingen te doen. In Nigeria hebben commissies die door de President in het leven zijn geroepen al aanbevelingen gedaan, die de goede kant op gaan. Ik denk echter dat we hieraan meer politieke steun moeten geven.</p>
    </intervention>
    <intervention id="4-259" speaker_id="39022" name="Ewa Tomaszewska" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, het komt in Nigeria werkelijk voor dat mensen ter dood worden veroordeeld omdat ze arm zijn. Ik roep de Nigeriaanse autoriteiten op om een verbod op executies in te stellen en doodvonnissen om te zetten in mildere straffen.</p>
      <p sl="pl">Honderden mensen die ter dood zijn veroordeeld, zijn mensen die zich geen eerlijk proces kunnen veroorloven. Veroordeeld op basis van verklaringen die zijn verkregen onder foltering, zonder de middelen om een gediplomeerde raadsman in te huren, zonder een kans om dossiers terug te vinden die vijf of vijftien jaar geleden zijn zoekgeraakt, wachten zij onder onmenselijke omstandigheden op hun executie. De ramen van hun cellen kijken vaak uit op de executieplaats. Circa veertig van deze ter dood veroordeelden zijn jongeren. Hun vermeende misdrijven zijn gepleegd toen zij tussen de dertien en zeventien jaar oud waren. Een hoger beroep duurt gemiddeld vijf jaar, maar soms wel twintig jaar. Van de veroordeelden is 41 procent niet in hoger beroep gegaan. De dossiers van hun zaken zijn zoekgeraakt, of ze weten niet hoe ze zelf de aanvraag moeten invullen, en ze kunnen zich geen advocaat veroorloven. De Nigeriaanse wet staat foltering niet toe. Zij erkent bewijsmateriaal dat op deze manier is verkregen, niet als geldig. Desondanks maakt de politie gebruik van foltering. Rechtszaken duren lang. De verklaringen van slachtoffers van foltering zijn vaak het enige bewijs in een zaak. Het is vrijwel onmogelijk voor de armen om een eerlijke behandeling te krijgen.</p>
    </intervention>
    <intervention id="4-260" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie . – Voorzitter, de doodstraf is op zich al een verschrikkelijke zaak. In plaats van te proberen om diegenen die zijn medemensen of de samenleving als geheel schade heeft toegebracht, te helpen om voortaan als een beter mens te functioneren, neemt men wraak door de veroordeelde te laten sterven. Dat is een onherstelbare beslissing die soms zelfs berust op een gerechtelijke dwaling. Het wordt nog veel verschrikkelijker als het hier niet gaat om de bestraffing van uitzonderlijke misdaden. In Nigeria gaat het meer om een mengsel van slechte organisatie van de rechtspraak en bestuurlijke chaos.</p>
      <p sl="nl">Daarnaast gaat het in de noordelijke deelstaten in toenemende mate ook om het doorzetten van primitieve fundamentalistische opvattingen. Daarin wordt verondersteld dat de mens van God de opdracht heeft gekregen om zijn zondige medemensen op te ruimen. Anders dan in Somalië, waarvan de uitwassen in het vorige agendapunt werden besproken, is Nigeria een functionerende staat. Maar het is een staat vol los van elkaar functionerende deelstaten, overkoepeld door een centraal gezag dat vaak door middel van staatsgrepen in militaire handen terechtgekomen is. Op dit ogenblik lijkt het beter te gaan in Nigeria, zonder dictatuur en zonder gewelddadige conflicten zoals die in het verleden bestonden. Een aantal gebieden in het noorden vormt, net als Iran, delen van Somalië en het noordwesten van Pakistan, het proefgebied voor een terugkeer naar de middeleeuwen. Het is ook een vorm van klassejustitie. De veroordeelden zijn vooral arme mensen zonder rechtsbijstand. Wij moeten alles doen om deze mensen te redden van chaos, willekeur en fanatisme.</p>
    </intervention>
    <intervention id="4-261" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">De belangrijkste boodschap van het Europees Parlement vandaag aan de federale regering van Nigeria en de deelstaatregeringen is dat deze onmiddellijk alle executies dienen te staken, een moratorium op de doodstraf dienen af te kondigen en over dienen te gaan tot volledige afschaffing van de doodstraf.</p>
      <p sl="lt">Per slot van rekening hebben 137 van de 192 leden van de Verenigde Naties de doodstraf reeds afgeschaft. Zelfs onder de 53 leden van de Afrikaanse Unie is Nigeria één van nog maar weinigen die de doodstraf uitvoeren.</p>
      <p sl="lt">Zowel de nationale studiegroep als de presidentiële commissie in Nigeria zelf hebben gepleit voor afschaffing van de doodstraf, aangezien deze niet leidt tot vermindering van de criminaliteit.</p>
      <p sl="lt">Ik vraag de Raad, de Commissie en de lidstaten dringend om alle kansen en contacten met de Nigeriaanse staatsinstanties aan te grijpen voor ons pleidooi. Wat we willen is een eind aan het vermoorden van mensen, met name van minderjarigen, in naam van de Nigeriaanse wet.</p>
    </intervention>
    <intervention id="4-262" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mijnheer de Voorzitter, de doodstraf heeft altijd aanleiding gegeven tot reflectie en veel vragen. In de eerste plaats: heeft een mens het recht om te beslissen over het leven van een ander mens? En in de tweede plaats: kan deze beslissing worden genomen als een bekentenis is afgedwongen onder foltering? Moeten jonge, minderjarige criminelen worden geëxecuteerd of een opleiding krijgen? Je kunt nog veel meer van zulke vragen stellen, maar het antwoord zal altijd hetzelfde zijn: niemand heeft dat recht gekregen. Mensen hebben zich dat recht toegeëigend. Omdat dit zo is, kunnen mensen dat recht echter ook weer afschaffen, ervan afzien en deze daden niet meer begaan. Ik richt deze woorden tot de Nigeriaanse autoriteiten, maar ook tot al diegenen die zich heer en meester wanen over het leven en de dood van een ander mens.</p>
    </intervention>
    <intervention id="4-263" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, Nigeria heeft vanaf zijn onafhankelijkheid slechts drie perioden gekend met een burgerbestuur en heeft 29 jaar geleden onder een militair bewind.</p>
      <p sl="en">Negen jaar geleden heeft Nigeria een stap richting democratie gezet en is het teruggegaan naar een burgerrechtstaat, al zijn alle verkiezingen vanaf die tijd sterk bekritiseerd om onregelmatigheden, fraude en geweld. De verkiezingen van april 2007 hadden een goed voorbeeld kunnen zijn voor andere landen, maar het werd een gemiste kans, en de nieuwe regering installeerde zich te midden van twijfels over de rechtmatigheid. Het is in dit kader, met in het achterhoofd het belang van een stabiel Nigeria voor Afrika, dat er een geschikte strategie moet worden gevonden om een constructieve dialoog over mensenrechten aan te gaan met de regering daar.</p>
      <p sl="en">De Commissie deelt de zorg die de geachte afgevaardigden hebben geuit met betrekking tot de doodstrafkwestie, en is het eens over de noodzaak om, in afwachting van een gehele afschaffing van de doodstraf, een onmiddellijk moratorium op alle terechtstellingen af te kondigen.</p>
      <p sl="en">Tegelijkertijd moet worden erkend dat de mensenrechtensituatie in Nigeria over het algemeen is verbeterd sinds de terugkeer naar een burgerregering. Er is zelfs actie ondernomen om in het land een discussie op gang te brengen over het nut van de doodstraf als afschrikmiddel bij gruwelijke misdaden. Er is dit jaar aan verschillende ter dood veroordeelde gevangenen gratie verleend en Nigeria heeft zich toegelegd op een politieke dialoog met de EU op hoog niveau, die onder andere over mensenrechtenkwesties zal gaan.</p>
      <p sl="en">De Commissie heeft flink bijgedragen aan het opstarten van dit proces, dat tot een mondiale politieke EU-strategie tegenover Nigeria zou kunnen leiden en dat al tot een belangrijke ministeriële trojka heeft geleid en tot een veelomvattend gezamenlijk communiqué.</p>
      <p sl="en">In het kader van deze dialoog wordt het mogelijk om op een constructieve manier over mensenrechtenkwesties te praten en om een aantal samenwerkingsinitiatieven te ondernemen op heel belangrijke gebieden zoals vrede en veiligheid, bestuur en mensenrechten. Voorbeelden van overwogen samenwerkingsinitiatieven zijn: steun voor de verbetering van de onderzoekscapaciteit van de Nigeriaanse politie; toegang tot de rechter en steun voor de hervorming van de gevangenissen; steun voor pogingen om corruptie tegen te gaan; steun voor het democratische proces; en steun voor federale instellingen die zich bezighouden met mensenhandel, illegale drugs, mensenrechten en namaakmedicijnen.</p>
      <p sl="en">Willen deze maatregelen doeltreffend zijn, dan zullen ze bekend moeten worden gemaakt aan het maatschappelijk middenveld en de gewone burger. De Commissie zal een strategie ontwikkelen, gebaseerd op een combinatie van steun voor de lokale massamedia en culturele initiatieven, om gevoelige samenwerkingsinitiatieven te steunen en om de publieke educatieve boodschappen over de eerbiediging van de mensenrechten en grondvrijheden, de grondwaarden van de democratie, goed bestuur, aandacht voor het milieu enzovoorts, te verspreiden.</p>
    </intervention>
    <intervention id="4-264" speaker_id="1838" name="De Voorzitter" is_mep="True" mode="spoken">
      <p sl="nl">Het debat wordt gesloten.</p>
      <p sl="nl">De stemming vindt na afloop van de debatten plaats.</p>
      <p sl="nl">Schriftelijke verklatingen (artikel 142)</p>
    </intervention>
    <intervention id="4-995" speaker_id="39722" name="Sebastian Valentin Bodu" is_mep="True" mode="written">
      <p sl="nl">De mensenrechtenkwestie vraagt nog altijd al onze aandacht, zelfs nu de wereld in een economische crisis gedompeld is. Armoede en gebrek aan politieke en economische vooruitzichten hebben altijd verslechtering van de levensomstandigheden van mensen tot gevolg. De naleving van de mensenrechten staat lager op de lijst van urgente problemen en het is heel makkelijk voor ons om, verblind door onze eigen economische problemen, over het hoofd te zien dat er nog altijd plaatsen zijn in deze wereld waar mensen de doodstraf krijgen.. Ik verwijs wat dit betreft naar Nigeria, een land met een bevolking van 140 miljoen zielen, waar volgens Amnesty International sinds februari dit jaar 725 mannen en 11 vrouwen geëxecuteerd zijn voor zaken als gewapende roofovervallen, doodslag of hoogverraad. Bovendien zijn er alarmerende berichten dat veel van deze mensen niet eens een behoorlijk proces gekregen hadden en dat er zelfs bewijslast is gekregen door marteling. Deze mensen worden opgehangen voor dingen die zij misschien niet eens begaan hebben, omdat de armen in Nigeria geen enkele bescherming genieten van het rechtsstelsel, ook al hebben we het hier over een lidstaat van het Internationaal Strafhof. Het is de plicht van de internationale gemeenschap om alles in het werk te stellen om de Nigeriaanse regering een onmiddellijk moratorium op alle executies te doen afkondigen en alle doodstraffen om te zetten in gevangenisstraf.</p>
    </intervention>
  </section>
  <section id="creitem31" title="12.3. De zaak van de familie al-Kurd">
    <intervention id="4-266" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over de zaak van de familie Al-Kurd .</p>
    </intervention>
    <intervention id="4-267" speaker_id="23881" name="Marios Matsakis" is_mep="True" mode="spoken">
      <p sl="en">auteur . − Mijnheer de Voorzitter, om te beginnen wil ik zeggen dat ik op persoonlijke titel spreek over dit onderwerp.</p>
      <p sl="en">Ik wil ook zeggen dat ik me heel bewust ben, wat u allemaal moet zijn, van het feit dat alles wat er over Israël wordt gezegd in dit Parlement, door de Israëlische autoriteiten tot in de kleinste details onderzocht, waarbij de inhoud van de zaak vervolgens geheel wordt genegeerd. Het enige wat er gebeurt, is dat Parlementsleden die op welke manier dan ook kritiek hebben op de wandaden van Israël, op verschillende manieren worden aangevallen.</p>
      <p sl="en">Ik heb dit persoonlijk ervaren. Tijdens de afgelopen debatten in dit Parlement over Palestijnse gevangenen, heb ik me sterk uitgesproken tegen Israëlische regeringsfunctionarissen. Ik heb dit gedaan om te beklemtonen dat hun houding jegens Palestijnse gevangenen volslagen onmenselijk en crimineel was, en nog steeds is, ben ik bang.</p>
      <p sl="en">Na mijn rede is niet alleen de ambassadeur van Israël in Cyprus een politieke lastercampagne tegen mij begonnen, maar belangrijker nog, heeft de voorzitter van de Knesset, mevrouw Dalia Itzik, een officiële klachtenbrief tegen mij persoonlijk geschreven aan de voorzitter van het Europees Parlement. De heer Pöttering heeft zo diplomatisch mogelijk geantwoord en ik bedank hem voor het feit dat hij het recht op de vrijheid van meningsuiting van Parlementsleden tijdens de debatten in dit Parlement heeft verdedigd. Ik ben ook dankbaar dat hij een kopie van zijn antwoord op de brief van mevrouw Itzik aan mij heeft gegeven. Ik heb die brief meegenomen en leg hem aan het Secretariaat-generaal voor, zodat er bewijs is dat wat ik zeg waar is.</p>
      <p sl="en">Vervolgens heb ik voor mevrouw Itzik de volgende boodschap: in het Europees Parlement en in de EU in het algemeen, hebben we het recht om onze mening vrij en democratisch te uiten. Misschien moet u, mevrouw Itzik, hetzelfde doen in uw parlement en in uw land.</p>
      <p sl="en">Met betrekking tot de inhoud van de resolutie heb ik het volgende te zeggen. Ten eerste is dit geen juridische civiele kwestie, zoals sommige leden van dit Parlement die niet goed zijn ingelicht of die verkeerde inlichtingen verschaffen het wellicht voorstellen: het is duidelijk een politieke kwestie, het is een vervolg op het beleid van achtereenvolgende Israëlische regeringen om Palestijnen uit hun huizen en van hun land te jagen en om met geweld – of door het gebruik van juridische trucjes - zoveel mogelijk bezette gebieden op te nemen in de staat van Israël.</p>
      <p sl="en">Ten tweede heeft de Israëlische missie bij de EU, in een document dat selectief naar enkele Parlementsleden is gestuurd, een poging gedaan om te stellen dat de eigendom in kwestie om historische redenen aan Israël toebehoort. Er wordt in dat document beweerd dat twee joodse ngo’s het land waar de gebouwen in het betwiste gebied neergezet zijn, tijdens de heerschappij van het Ottomaanse Rijk hebben gekocht. Een dergelijke bewering kan natuurlijk niet serieus worden genomen en verdient geen verdere aandacht.</p>
      <p sl="en">Tot slot wil ik mijn standpunt herhalen zodat er geen misverstand over kan bestaan: ik respecteer het recht van de Joden om hun eigen staat te hebben, maar de joodse regering moet ook het recht van de Palestijnen respecteren om hún eigen staat te hebben.</p>
    </intervention>
    <intervention id="4-268" speaker_id="22097" name="Véronique De Keyser" is_mep="True" mode="spoken">
      <p sl="fr">auteur. − Mijnheer de Voorzitter, het schrijnende probleem van de familie al-Kurd, die uit haar huis is gezet, heeft een politiek aspect en een humanitair aspect.</p>
      <p sl="fr">Het politieke aspect is de status van Oost-Jeruzalem, dat door de Israëli’s wordt opgeëist als integraal deel van Israël. Ik wil er even aan herinneren dat noch de Europeanen noch de internationale gemeenschap die opvatting ooit hebben gedeeld.</p>
      <p sl="fr">In zijn resolutie 252 heeft de Veiligheidsraad van de VN heel duidelijk gezegd dat alle wettelijke en administratieve regelingen van Israël en alle maatregelen, inclusief het onteigenen van grond en onroerend goed, die gevolgen kunnen hebben voor het statuut van Jeruzalem, ongeldig zijn, en dit statuut niet kunnen wijzigen.</p>
      <p sl="fr">De Veiligheidsraad heeft Israël daaraan herinnerd toen dat land in 1980 maatregelen had genomen om van een verenigd Jeruzalem zijn hoofdstad te maken, en in resolutie 476 wordt geëist dat er meteen een einde wordt gemaakt aan de uitvoering van het beleid en aan de maatregelen die afbreuk doen aan het karakter en de status van Heilige Stad. In resolutie 478 wordt duidelijk gezegd dat alle maatregelen die zijn genomen om het statuut van de stad te veranderen nietig zijn. Daarop zijn de VN en Europa nooit teruggekomen.</p>
      <p sl="fr">Hoewel iedereen in deze zaal alle respect heeft voor de onafhankelijkheid van de Israëlische justitie weten we ook dat de rechters de Israëlische wetten moeten toepassen, die in dit geval tegenstrijdig zijn met het internationale recht, en bovendien weten we dat dit recht Israël geen bevoegdheid geeft over Oost-Jeruzalem.</p>
      <p sl="fr">We moeten de ontruiming van het huis van de familie al-Kurd dus in dat politiek perspectief zien, en mogen het niet beperken tot een geschil over eigendom. De familie al-Kurd is ten gunste van een net in Israël geïmmigreerd Joods gezin uit haar huis gezet. Ze is beroofd van haar recht op eigendom, na een strijd van nu al veertig jaar. Andere afgevaardigden, die hen hebben ontmoet, kunnen beter dan ik beschrijven wat voor menselijk drama deze ontruiming is.</p>
      <p sl="fr">Het verheugt mij dat alle partijen, ik herhaal: alle partijen, eisen dat deze familie recht wordt gedaan en dat hun eigendom moet worden teruggegeven, en daar ben ik heel blij om.</p>
      <a text="(Applaus)"/>
    </intervention>
    <intervention id="4-269" speaker_id="4453" name="Luisa Morgantini" is_mep="True" mode="spoken">
      <p sl="it">auteur . − Mijnheer de Voorzitter, waarde collega’s, midden in de nacht van 9 november werd het Palestijnse gezin al-Kurd door de Israëlische politie uit zijn huis gesleurd in Sheikh Jarah in Oost-Jeruzalem. Het gezin bestaat uit de moeder, een gedeeltelijk verlamde vader met hartklachten en 5 kinderen, een gezin dat samen met duizenden andere Palestijnen vluchteling is sinds 1948, toen ze uit een huis in Oost-Jeruzalem werden gesleurd.</p>
      <p sl="it">Ook nu zijn we hun huis weer kwijtgeraakt, een huis dat ze gekocht hadden en waarin ze sinds 1956 woonden. Een groep extremistische kolonisten – geen arme Joden die werden vervolgd en die zijn ontsnapt aan de vreselijke tragedie van de Holocaust, maar fundamentalisten die vinden dat zij een goddelijk recht hebben op dat land – eisen het eigendom op van dat huis en van 26 andere woningen in die wijk, op basis, zoals Matsakis zei, van een Ottomaanse code uit de negentiende eeuw, waarvan de authenticiteit niet vaststaat en die zelfs door de Amerikaanse autoriteiten is betwist. Er is echter al een plan: een Israëlische organisatie wil 200 huizen bouwen op de resten van de huizen van de Palestijnen die op het punt staan daaruit te worden gegooid.</p>
      <p sl="it">Vorig week hebben wij het gezin al-Kurd nog bezocht in hun huis, met de uit leden van alle fracties bestaande delegatie van het Europees Parlement in de bezette Palestijnse gebieden, en zijn wij directe getuigen geweest van de pesterijen en het geweld waaraan de kolonisten, die al enkele huizen hadden bezet, hen dagelijks onderwerpen.</p>
      <p sl="it">Nu zijn ze dus dakloos, en wij verzoeken in paragraaf 4 van onze resolutie om het gezin al-Kurd zijn huis terug te geven, en het spijt mij dat de PPE, die staat voor compromissen en die voor die paragraaf had gestemd – nu vraagt om een stemming in onderdelen, terwijl er overeenstemming was in het compromis. Dit gezin heeft echter niet alleen geen huis meer, maar ook geen tent, aangezien deze tent, die was opgezet in de binnenplaats van een Palestijns huis, al twee keer is verwoest door de bulldozers van de Israëliërs. Nog eens vijfhonderd gezinnen in Sheikh Jarah zullen ditzelfde lot ondergaan als wij niet heel streng optreden tegen dit soort misdrijven, deze constante, geautoriseerde verwoestingen.</p>
      <p sl="it">Ik denk, net als mevrouw De Keyser heeft gezegd, dat het beleid ten opzichte van Oost-Jeruzalem een koloniaal beleid is van Israël dat niet door de internationale gemeenschap wordt erkend. Het is hoog tijd dat wij niet alleen heel duidelijk zeggen “alstublieft, Israël, respecteer het internationale recht”, maar ook concrete maatregelen nemen om te voorkomen dat het optreden van Israël de vrede tussen Palestijnen en Israëliërs blijft verwoesten.</p>
    </intervention>
    <intervention id="4-270" speaker_id="28372" name="Ryszard Czarnecki" is_mep="True" mode="spoken">
      <p sl="pl">auteur . − Mijnheer de Voorzitter, ik heb het gevoel dat deze zaak afwijkt van de zaken die we hiervoor hebben besproken. Het drama van het dertienjarige meisje dat in Somalië is vermoord voor de ogen van een woeste menigte, en de zaak van de doodstraf en de honderden die wachten op hun executie in Nigeria, zijn anders dan de kwestie waar we nu over spreken.</p>
      <p sl="pl">Wij moeten constateren dat wij de waarnemers zijn van een drama rond een Palestijnse familie en we moeten deze zaak onze aandacht geven. Aan de andere kant wil ik benadrukken dat dit, anders dan Nigeria en Somalië, geen zwart-wit kwestie is. De ingewikkelde vijftigjarige geschiedenis van het gebied laat zien dat zowel joden als Palestijnen vaak slachtoffer zijn geweest. De balans van de schade die de twee partijen hebben toegebracht, is zeker niet in evenwicht, maar dit is niet waar we vandaag over spreken. Ik intervenieer om te zeggen dat we in de toekomst deze zaken in een breder verband moeten proberen te zien. Het zou wel eens zo kunnen zijn dat dit ons het voorrecht van een eerlijker oordeel geeft dan we nu soms hebben.</p>
    </intervention>
    <intervention id="4-271" speaker_id="2229" name="Bernd Posselt" is_mep="True" mode="spoken">
      <p sl="de">auteur. − Mijnheer de Voorzitter, in de loop van de geschiedenis is het volk Israël keer op keer verdreven. De eerste keer werd het volk tweeduizend jaar geleden verdreven uit het oorspronkelijke thuisland, het is over de hele wereld verstrooid geraakt, en daarna duizenden jaren telkens weer verdreven, en in de landen waar ze waren opgenomen achtervolgd. Tot slot kwam als hoogtepunt de holocaust, de misdaad van de mensheid, die ertoe heeft geleid dat een grote golf van Israëli’s weer is teruggekeerd naar het Heilige Land, naar het land der voorouders, wat daar weer tot nieuwe conflicten heeft geleid, personen zijn verdreven en er zijn juridische conflicten ontstaan.</p>
      <p sl="de">In een dergelijke situatie kan het Europees Parlement alleen maar zijn uiterste best doen om de Israëlische staat te steunen, en ook het vredelievende deel van de Palestijnen, waarbij ik niet kan inschatten hoe groot dat aandeel is. Zij hebben duidelijk verklaard dat ze streven naar vrede en een goede verstandhouding. Het heeft geen enkele zin om tijdens een debat over dringende resoluties een individueel geval eruit halen en dan apodictisch besluiten dat het op deze donderdag in Straatsburg zus of zo moet worden opgelost. Er zijn goede redenen waarom we ons desondanks hebben aangesloten bij deze resolutie. We wilden deelnemen aan deze discussie, en we zijn van mening dat de mensenrechten ondeelbaar zijn.</p>
      <p sl="de">Natuurlijk laat het lot van de familie al-Kurd ook ons niet koud, en we willen er ook iets aan doen. We denken echter niet dat we dat zo ex cathedra kunnen doen. Daarom zijn wij van mening dat paragraaf 4 werkelijk apodictisch is, en dat is niet adequaat. Daarom pleiten wij voor de mensenrechten, voor het vredesproces, en natuurlijk ook voor de familie al-Kurd, maar iedere oplossing moet gebaseerd zijn op een dialoog met beide partijen, en het zou fout zijn om partij te kiezen. Daarom steunen we deze resolutie met nadruk, maar we vragen om een aparte stemming over paragraaf, omdat die zaak ter plaatse door deskundigen moet worden beslist. Wij zijn bereid om daarbij te helpen.</p>
    </intervention>
    <intervention id="4-272" speaker_id="28350" name="Jana Hybášková" is_mep="True" mode="spoken">
      <p sl="cs">namens de PPE-DE-Fractie . – Mijnheer de Voorzitter, qui bonum , staat u mij toe het niet eens te zijn met de manier waarop dit Parlement zich voor de kar laat spannen van de particularistische politieke belangen van de partijen in het Palestijns-Israëlisch conflict. Het gaat hier om een fundamentele onduidelijkheid van resolutie 242 - die trouwens ouder is dan ikzelf – in die zin dat deze niet nader ingaat op de grens van de jurisdictie over Oost-Jeruzalem. Is dit een burgerrechtelijk conflict? Neen. Gaat het om een vierde Conventie van Genève? Neen.</p>
      <p sl="cs">We lopen hier lichtzinnig vooruit op de onderhandelingen tijdens de aanstaande vredesconferentie, zonder daartoe ook maar enigszins gerechtigd te zijn. De leider van de Palestijnse delegatie werd meegetrokken op bezoek bij een op legitieme wijze veroordeelde familie, wat een extreme provocatie was van de Israëlische instanties. Daar is toen een resolutie uit voortgekomen waar het hier helaas helemaal niet over gaat. Waar het hier wel om gaat, is een vruchtbare bodem te scheppen voor een fundamentele wijziging van het politieke standpunt van het Europees Parlement inzake de deelname van Israël aan communautaire programma’s alsook over een politieke verbetering van de betrekkingen, waartoe wij helaas niet via democratische weg in staat zijn. In plaats van een democratische oplossing is de weg gekozen van de Europese parlementsleden die de Israëliërs een reden in handen hebben gegeven tot ingrijpen. We lossen dus geen problemen op, maar gooien alleen maar olie op het vuur. Ik kan mij een waardiger rol voor ons Parlement indenken.</p>
    </intervention>
    <intervention id="4-273" speaker_id="1289" name="Proinsias De Rossa" is_mep="True" mode="spoken">
      <p sl="en">namens de PSE-Fractie . – Mijnheer de Voorzitter, ik ben blij dat ik twee weken geleden deel uitmaakte van de officiële delegatie van dit Parlement in de Palestijnse Wetgevende Raad, waarbij we de familie al-Kurd hebben bezocht. Op dat moment waren ze nog hoopvol dat de Israëlische rechtbanken een eerlijke beslissing zouden nemen. Het is spijtig dat ze valse hoop bleken te hebben en dat ze hun huis nu helemaal zijn uitgezet en daarnaast ook nog zijn verwijderd uit de directe omgeving van hun huis, waar ze in een tent verbleven.</p>
      <p sl="en">Het is moeilijk om nog maar een sprankje hoop te houden over de mogelijkheid van een oplossing met twee staten, als men de uitputtingsoorlog tegen het Palestijnse volk beziet, waar we tijdens ons recente bezoek getuige van zijn geweest en waarvan deze uitzetting een afspiegeling is. Het is nogal ontstellend dat we op dit ogenblik zelfs overwegen om de betrekkingen met Israël te verbeteren, terwijl er zoveel inbreuken op het internationaal recht plaatsvinden, gezinnen worden uitgezet en nederzettingen worden opgericht. Elfduizend Palestijnse gevangenen zitten vast. Er zitten veertig Palestijnse volksvertegenwoordigers, waaronder de voorzitter, in de gevangenis, net als driehonderd kinderen onder de 18 jaar, waaronder kinderen niet ouder dan 12 jaar. Dit is onaanvaardbaar van een staat die beweert een democratische staat te zijn en aan de normen van internationaal recht te voldoen. Dat is niet het geval.</p>
      <p sl="en">De EU moet erop staan dat de Israëlische regering de familie al-Kurd haar huis teruggeeft. Israël moet in niet mis te verstane bewoordingen worden verteld dat als het zaken wil blijven doen met de EU, het aan de democratische en humanitaire normen moet voldoen, zowel in theorie als in de praktijk. Het idee dat de EU haar betrekkingen met Israël moet verbeteren, zoals enkele lidstaten voorstellen, moet zolang dit soort onrecht blijft bestaan absoluut worden losgelaten.</p>
      <p sl="en">Ik zou willen afsluiten met een beroep op het Reglement. Ik ben van mening dat met het voorstel van mondelinge amendementen op een donderdagmiddag – amendementen die geen afspiegeling zijn van de feiten ter plekke en die niet de steun hebben van de gezamenlijke auteurs van deze resolutie – misbruik wordt gemaakt van de mogelijkheid om mondelinge amendementen in te dienen. Ik ben van mening dat het Secretariaat-generaal van het Parlement naar deze zaak moet kijken en dat er voorstellen naar voren moeten worden gebracht om ervoor te zorgen dat dit niet weer gebeurt.</p>
    </intervention>
    <intervention id="4-274" speaker_id="1838" name="De Voorzitter" is_mep="True" mode="spoken">
      <p sl="nl">We zullen uiteraard rekening houden met uw voorstel, mijnheer De Rossa. We zullen het naar de juiste persoon sturen, in het besef dat mondelinge amendementen op donderdagmiddagen een beetje een apart geval zijn, in de zin dat het Parlement tegen ze kan stemmen, zelfs als er te weinig Parlementsleden aanwezig zijn om zich ertegen te verzetten.</p>
    </intervention>
    <intervention id="4-275" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, ook al ben ik het zeer oneens met de mondelinge amendementen, toch zal ik op dit punt het recht van Parlementsleden om mondelinge amendementen in te dienen verdedigen, zelfs op een donderdagmiddag. Ik zal daarnaast de fracties die het niet lukt om hun Parlementsleden hier te krijgen op de donderdagmiddag veroordelen – en mijn fractie is een van de eerste die ik hierom veroordeel.</p>
    </intervention>
    <intervention id="4-276" speaker_id="1838" name="De Voorzitter" is_mep="True" mode="spoken">
      <p sl="nl">U zult wel begrijpen dat ik hierover geen debat wil openen.</p>
      <p sl="nl">Ik wil alleen maar zeggen wat de regels in dit Parlement zijn. Uiteraard heeft iedere collega het recht om tijdens de stemming op donderdagmiddag een mondeling amendement in te dienen. De regels zeggen ook dat een bepaald aantal leden daartegen bezwaar kan aantekenen. Ik kan u ook wel vertellen dat we hierover in het verleden al op het hoogste niveau beslissingen hebben genomen. Wanneer het ooit is voorgekomen dat een mondeling amendement waarvoor in het Parlement geen meerderheid was, het duidelijk vanwege een gebrek aan belangstelling bij de leden toch heeft gehaald, alleen maar omdat er onvoldoende personen in de zaal waren om er bezwaar tegen aan te tekenen, zijn we teruggekeerd naar de oorspronkelijke tekst, om te vermijden dat de aldus mondeling geamendeerde tekst een onaanvaardbare inhoud zou krijgen.</p>
      <p sl="nl">Indien u dat wilt, kan ik u natuurlijk gedetailleerde informatie verstrekken over deze precedenten.</p>
    </intervention>
    <intervention id="4-277" speaker_id="4521" name="Charles Tannock" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, voordat de klok gaat tikken zou ik ook nog een beroep op het Reglement willen doen met betrekking tot deze kwestie. Ik vind het volstrekt abnormaal en onaanvaardbaar dat het Reglement van het Parlement gewijzigd kan worden doordat Parlementsleden van één kant van het Parlement ervoor kiezen om op een donderdagmiddag weg te blijven. Dat is hun probleem – niet het onze – en we hebben het volste recht om binnen het Reglement van het Parlement te werk te gaan, dat voor elk moment binnen de werkweek van de Straatsburg-vergaderingen hetzelfde zou moeten zijn.</p>
      <p sl="en">Ik zou u erg dankbaar zijn als u nu de klok opnieuw zou kunnen starten voor mijn rede.</p>
      <p sl="en">Mijnheer de Voorzitter, in deze urgentievergaderingen debatteren we over de ernstigste mensenrechtenschendingen, zoals martelingen, verkrachtingen en moord. De zaak van de familie al-Kurd in Oost-Jeruzalem valt hier in de verste verte niet onder. Dit is een burgergeschil tussen twee particuliere partijen en het is niet onze zaak om ons in een dergelijk geschil te mengen. De familie is door de politie uitgezet, die een rechterlijk bevel van het Israëlische Hooggerechtshof uitvoerde. De familie wist geruime tijd van tevoren dat er stappen tot uitzetting zouden worden ondernomen. De familie had veertig jaar lang geen huur betaald, ondanks een rechterlijk bevel dat voorschreef om huur te betalen. Deze zaak heeft weinig implicaties voor het vraagstuk van het oplossen van het Israëlisch-Palestijnse conflict.</p>
      <p sl="en">Normaal gesproken worden deze debatten op tweeledige wijze gevoerd. Dit debat is echter gewoon weer een voorbeeld van het voeden van anti-Israëlische vijandigheid en gevoelens, vooral aan de andere zijde van het Parlement. Hoezeer ze ook proberen, ze kunnen het feit niet verhullen dat Israel een democratie is waar de rechtstaat en de onafhankelijkheid van de rechterlijke macht het belangrijkste blijven. Ik zou willen dat we hetzelfde konden zeggen over de door Hamas geleide autoriteit in de Gazastrook.</p>
      <p sl="en">Collega’s, zijn er geen urgentere zaken in de rest van de wereld die onze aandacht verdienen in een mensenrechtendebat?</p>
    </intervention>
    <intervention id="4-278" speaker_id="1838" name="De Voorzitter" is_mep="True" mode="spoken">
      <p sl="nl">Geachte collega's, staat u mij toe om iets recht te zetten, om alle mogelijke misverstanden uit de weg te ruimen.</p>
      <p sl="nl">De regels in het Europees Parlement worden niet op donderdagmiddag veranderd. Ze zijn op donderdagmiddag anders, en dat staat in het Reglement. Tijdens het debat op donderdagmiddag krijgen bijvoorbeeld volgens de procedure van catch the eye twee sprekers het woord, en niet vijf.</p>
      <p sl="nl">Wanneer iemand vraagt om een punt af te voeren omdat er geen quorum is, wordt het punt niet uitgesteld, maar komt het te vervallen. Ook voor verzoeken in verband met mondelinge amendementen gelden andere regels, en daarop heeft de Voorzitter van de vergadering geen invloed, dat zijn regels die zijn vastgelegd in ons Reglement.</p>
    </intervention>
    <intervention id="4-279" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, in de nacht van zondag 9 november hebben Israëlische troepen de familie al-Kurd uit haar huis in Sheikh Jarrah in Oost-Jeruzalem gezet, waar zij al meer dan vijftig jaar woonde. De uitzetting was het gevolg van een uitspraak van het hooggerechtshof van Israël van afgelopen juli, die een einde maakte aan een lang en zeer omstreden proces dat in de Israëlische rechtbanken en voor de Israëlische autoriteiten is gevoerd.</p>
      <p sl="pl">Benadrukt moet worden dat de familie haar huis is ontnomen, ondanks krachtige protesten van de kant van de internationale gemeenschap, en dat het besluit van het hooggerechtshof in feite de weg bereidt voor de confiscatie van nog eens 26 huizen in dezelfde wijk. Het lot van de familie al-Kurd en de talrijke voorbeelden van verwoesting van huizen van Palestijnse gezinnen in Oost-Jeruzalem door de Israëlische autoriteiten baren grote zorgen. Zulke acties zijn illegaal volgens het internationale recht, en de internationale gemeenschap en in het bijzonder het Midden-Oostenkwartet zouden alles moeten doen dat in hun vermogen ligt, om de Palestijnen te beschermen die in deze wijk en in andere delen van Oost-Jeruzalem wonen. Wij moeten Israël oproepen te stoppen met de uitbreiding van nederzettingen en de bouw van de muur buiten de grenzen van 1967. Deze acties zijn in strijd met het internationale recht en brengen de vooruitzichten op een blijvende vredesovereenkomst tussen de Palestijnen en de Israëli's ernstig in gevaar.</p>
    </intervention>
    <intervention id="4-280" speaker_id="4447" name="Paulo Casaca" is_mep="True" mode="spoken">
      <p sl="pt">Voorzitter, ik denk dat we in dit debat rekening moeten houden met twee fundamentele kwesties. In de eerste plaats hebben we hier te maken met een van de meest onafhankelijke rechtssystemen ter wereld. Een rechtssysteem dat nog kort geleden de president van zijn eigen land tot aftreden dwong.</p>
      <p sl="pt">In de tweede plaats kan deze juridische kwestie, die al tientallen jaren speelt en waarin het gaat om eigendom en het niet betalen van huur, niet vergeleken worden met bijvoorbeeld de uitzetting van miljoenen Irakezen die zich recent heeft afgespeeld en nog steeds doorgaat, zonder dat iemand op het idee kwam de legitimiteit van de Irakese regering ter discussie te stellen, zonder dat iemand een evenwichtige kijk had op wat er in deze hele regio aan de hand is. Want we moeten het hier hebben over evenwichtigheid. De kwestie van evenwicht is fundamenteel. En ik moet zeggen dat ik geschokt ben door wat ik hier gehoord heb over het ter discussie stellen van de staat Israël.</p>
    </intervention>
    <intervention id="4-281" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, de Commissie is zeer bezorgd over de recente ontwikkelingen in Oost-Jeruzalem, in het bijzonder de verwoesting van Palestijnse huizen en de uitbreiding van nederzettingen in Oost-Jeruzalem.</p>
      <p sl="en">In een tijd dat vertrouwenwekkende maatregelen dringend noodzakelijk zijn om het onderhandelingsproces dat in Annapolis is gestart te steunen, zijn zulke maatregelen erg ineffectief. De EU heeft in haar verklaring van 11 november de Israëlische autoriteiten opgeroepen om snel met dergelijke maatregelen te stoppen.</p>
      <p sl="en">De EU heeft de afgelopen maanden ook meerdere malen haar zorg geuit over het besluit van de Israëlische autoriteiten om de bouw van nieuwe nederzettingen in Oost-Jeruzalem goed te keuren. Het scheppen van voldongen feiten schaadt de kans dat er een vredesakkoord tussen Palestijnen en Israëli's wordt bereikt. Jeruzalem is een van de zogenaamde problemen rond de definitieve status, die tijdens de onderhandelingen tussen de partijen moeten worden opgelost.</p>
      <p sl="en">De Commissie heeft steun verleend om de Palestijnse aanwezigheid in Oost-Jeruzalem te behouden en is toegewijd om deze steun te continueren.</p>
    </intervention>
    <intervention id="4-282" speaker_id="1838" name="De Voorzitter" is_mep="True" mode="spoken">
      <p sl="nl">Het debat wordt gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem32" title="13. Stemmingen">
    <intervention id="4-284" speaker_id="1838" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem33" title="13.1. Somalië (stemming)"/>
  <section id="creitem34" title="13.2. Doodstraf in Nigeria (stemming)"/>
  <section id="creitem35" title="13.3. De zaak van de familie al-Kurd (stemming)">
    <intervention id="4-289" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, ik stel een mondeling amendement voor op overweging B, dat de woorden “inzake een betwist eigendom” toevoegt. Ik kan de hele zin voorlezen als u wilt. Er staat: “overwegende dat de ontruiming plaatsvond op basis van een beschikking van het Israëlische Hooggerechtshof van 16 juli 2008, na een lange en omstreden administratieve en gerechtelijke procedure inzake een betwist eigendom voor de Israëlische instanties”. Anders wordt de controverse niet duidelijk. Men moet de controverse in de wet echt omschrijven.</p>
    </intervention>
    <intervention id="4-290" speaker_id="1838" name="De Voorzitter" is_mep="True" mode="spoken">
      <p sl="nl">Het is duidelijk dat veertig Parlementsleden zich niet hebben verzet tegen het mondeling amendement.</p>
      <p sl="nl">Daarom zal ik overweging B indienen alsof deze mondeling is gewijzigd.</p>
    </intervention>
    <intervention id="4-291" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, om meer steun voor deze overweging te krijgen, zou ik graag een mondeling amendement willen voorstellen op het mondelinge amendement van de heer Tannock. Gewoon om het woord “ogenschijnlijk” voor “betwist” toe te voegen, zodat er “inzake een ogenschijnlijk betwist eigendom” komt te staan. Dan zal de heer Tannock tevreden zijn dat we het onderwerp in de overweging hebben opgenomen, en zullen we de kwestie open houden.</p>
    </intervention>
    <intervention id="4-292" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, ik ben bang dat ik het Reglement niet helemaal van buiten ken, maar ik denk niet dat je letterlijk een mondeling amendement op een mondeling amendement kunt indienen tijdens de zitting, tenzij het hele Parlement het erover eens is. Ik ben het er persoonlijk niet mee eens en ik verwacht de meesten uit mijn fractie ook niet.</p>
      <p sl="en">Er bestaat niet zoiets als een “ogenschijnlijk” geschil: een geschil is een geschil. Het is bij de gerechten aanhangig gemaakt en dit is het oordeel. Maar ik wilde uitleggen waar het geschil over ging.</p>
    </intervention>
    <intervention id="4-293" speaker_id="1838" name="De Voorzitter" is_mep="True" mode="spoken">
      <p sl="nl">Ik hoor net dat de jurisprudentie als volgt luidt: wanneer een mondeling amendement wordt ingediend op een mondeling amendement, en degene die het eerste mondelinge amendement heeft ingediend instemt met het tweede mondelinge amendement, kan over het tweede worden gestemd. Over het tweede amendement ter wijziging van het eerste wordt niet gestemd wanneer het niet wordt aanvaard door de indiener van het eerste.</p>
      <p sl="nl">Dat betekent dus dat we niet kunnen stemmen over uw amendement, mijnheer Matsakis, het spijt me bijzonder.</p>
      <p sl="nl">Het amendement van de heer Tannock is echter niet afgewezen, omdat er geen veertig collega’s zijn opgestaan, en daarom moeten we daar nu dus over stemmen.</p>
    </intervention>
    <intervention id="4-294" speaker_id="4504" name="Kathalijne Maria Buitenweg" is_mep="True" mode="spoken">
      <p sl="en">Mijnheer de Voorzitter, het spijt me maar ik ben niet helemaal bekend met het Reglement. Kunnen we niet gewoon stemmen? We kunnen toch niet afzien van stemming omdat we er geen 45 hebben, of hoeveel Parlementsleden er ook nodig zijn. We kunnen niet afzien van stemming, omdat het verplicht is wanneer je de zitting verlaat. We kunnen toch wel stemmen over de mondelinge amendementen? Kunnen we niet gewoon stemmen over de onderdelen over betwist eigendom en dan kijken of het een meerderheid haalt of niet?</p>
    </intervention>
    <intervention id="4-295" speaker_id="1838" name="De Voorzitter" is_mep="True" mode="spoken">
      <p sl="nl">Dat wilde ik precies net voorstellen. Daarom zullen we nu over overweging B gaan stemmen, zoals gewijzigd door de heer Tannock.</p>
      <a text="(Het Parlement neemt het mondeling amendement in aanmerking)"/>
      <p sl="nl">Vóór de stemming over overweging D</p>
    </intervention>
    <intervention id="4-296" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, het spijt me dat ik dit weer moet doen, maar bij overweging D stel ik voor om weer twee extra woorden toe te voegen om ervoor te zorgen dat de wet duidelijk is, want enkele interventies hiervoor stelden voor om een zekerheid in te bouwen. Dit is niet het geval, dus zou de volledige overweging als volgt luiden: “overwegende dat de ontruiming plaatsvond ondanks internationale protesten; overwegende dat de Verenigde Staten de zaak bij de Israëlische autoriteiten hebben aangekaart; overwegende dat de genoemde beschikking de weg kan vrijmaken voor de ontruiming van 26 andere huizen in Sheikh Jarrah (Oost-Jeruzalem), waardoor nog eens 26 families op straat zullen komen te staan; gelet op de politieke repercussies van deze zaak voor de toekomstige status van Oost-Jeruzalem”.</p>
      <p sl="en">Het is overduidelijk. Je kunt niet zeggen “zal vrijmaken”: de beschikking “kan” de weg vrijmaken, het is aan de rechtbanken om dat te bepalen en het hangt niet af van onze debatten, zoals enkele van mijn collega’s eerder verkondigden.</p>
    </intervention>
    <intervention id="4-297" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, ik ben bang dat ik bezwaar wil maken tegen het mondelinge amendement van mijn geachte collega, de heer Tannock, op basis van bewijs dat nota bene door mevrouw Galit Peleg, eerste secretaris voor de Israëlische missie bij de EU, is geleverd. Ik heb hier een e-mail die zij naar veel Parlementsleden heeft gestuurd en ik vermoed ook naar de heer Tannock.</p>
      <p sl="en">De eerste regel luidt: “tijdens de heerschappij van het Ottomaanse Rijk hebben twee joodse ngo’s het land gekocht en de gebouwen in het gebied gebouwd”, wat het hele gebied betekent, vanaf die tijd – niet slechts één huis maar alle gebouwen in het gebied. Ik heb de e-mail hier, mocht iemand, waaronder de heer Tannock, ernaar willen kijken.</p>
    </intervention>
    <intervention id="4-298" speaker_id="1838" name="De Voorzitter" is_mep="True" mode="spoken">
      <p sl="nl">Ik wil u eraan herinneren, mijnheer Matsakis, dat er maar één manier is om u tegen een mondeling amendement te verzetten is en dat is door het woord te vragen, niet door een discussie te beginnen.</p>
      <p sl="nl">Ik bevestig dat veertig Parlementsleden dat niet gedaan hebben.</p>
    </intervention>
    <intervention id="4-299" speaker_id="4504" name="Kathalijne Maria Buitenweg" is_mep="True" mode="spoken">
      <p sl="en">Mijnheer de Voorzitter, u dacht dat we het helemaal met elkaar eens waren en dat we elkaar begrepen, maar mijn vraag was anders. Ik begrijp dat we niet van stemming kunnen afzien door het tekort aan Parlementsleden, maar het zou toch mogelijk moeten zijn om te stemmen over de onderdelen die de heer Tannock heeft voorgesteld? Dat betekent dat we alleen over de tekst “kan vrijmaken” moeten stemmen en pas daarna kunnen we over de rest van overweging D beslissen. Het is een beetje vreemd om iets op te nemen dat wellicht niet de meerderheid van het Parlement had gehaald, slechts omdat er geen 45 mensen aanwezig zijn.</p>
    </intervention>
    <intervention id="4-300" speaker_id="1838" name="De Voorzitter" is_mep="True" mode="spoken">
      <p sl="nl">Ik moet u helaas nogmaals uitleggen wat de regels voor de stemming zijn. Wanneer een meerderheid tegen de mondeling gewijzigde overweging D stemt, stemmen we alsnog over de ongewijzigde overweging D. Wanneer u dus tegen deze toevoeging bent, moet u tegen stemmen. Wanneer er geen meerderheid tegen stemt, gaan we ervan uit dat overweging D zoals mondeling gewijzigd is aangenomen. Wanneer u dit mondelinge amendement niet steunt, en wilt dat het wordt afgewezen, moet u nu tegen stemmen, dat is de enige mogelijkheid. Ik open de stemming.</p>
      <a text="(Het mondeling amendement wordt gehandhaafd)"/>
    </intervention>
    <intervention id="4-301" speaker_id="22097" name="Véronique De Keyser" is_mep="True" mode="spoken">
      <p sl="fr">Een korte opmerking, mijnheer de Voorzitter, en ik verzoek u om die op te nemen in de notulen.</p>
      <p sl="fr">Dit was een gemeenschappelijke resolutie, en we hebben daar samen heel constructief over onderhandeld. Iedereen heeft water bij de wijn gedaan. Nu stel ik helaas vast dat de PPE mondelinge amendementen heeft ingediend, en dat recht heeft iedereen, en aparte stemmingen heeft aangevraagd, waardoor de inhoud grondig is veranderd. Daarom vraag ik me af of degenen die namens hun fractie hebben onderhandeld wel een onderhandelingsmandaat hadden gekregen. Ik knoop dit in mijn oren voor toekomstige onderhandelingen.</p>
    </intervention>
    <intervention id="4-302" speaker_id="1838" name="De Voorzitter" is_mep="True" mode="spoken">
      <p sl="nl">We zullen natuurlijk rekening houden met uw verklaring, die we in de notulen zullen opnemen.</p>
    </intervention>
    <intervention id="4-303" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, heel kort maar, ik wil graag de PPE-DE-Fractie feliciteren omdat ze het voor elkaar krijgt om de meerderheid van haar afgevaardigden op een donderdagmiddag in het Parlement te krijgen en daardoor krijgt wat ze wil op het gebied van inbreuken op mensenrechten. Gefeliciteerd.</p>
    </intervention>
    <intervention id="4-304" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, ik wil u alleen vragen of u melding kunt maken van mijn bezwaren op het misbruik hier vanmiddag van het systeem van mondelinge amendementen.</p>
    </intervention>
    <intervention id="4-305" speaker_id="4453" name="Luisa Morgantini" is_mep="True" mode="spoken">
      <p sl="it">Mijnheer de Voorzitter, waarde collega’s, ik wil graag zeggen dat ik het heel triest vind dat er beloftes worden gedaan en deze vervolgens niet worden nagekomen. Het is vooral triest als je bedenkt dat het gezin al-Kurd niet zomaar een naam is, maar bestaat uit personen – en ik zeg dit tegen u, mijnheer Casaca – die nu niet eens een tent hebben om in te leven, omdat ze zelfs in die tent niet mogen blijven. Het is dieptriest dat men niet denkt aan de personen, maar alleen aan politiek.</p>
    </intervention>
    <intervention id="4-306" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, dat was heel fair van de heer Matsakis, en ik wil hem daarvoor even bedanken. Alle fracties hebben al gebruik gemaakt van het middel van het mondeling amendement, en juist tijdens debatten over dringende resoluties is dat heel belangrijk,. Een foutje is gauw gemaakt, en dat moet je vaak rechtzetten. Dat is wat we hier hebben gedaan, en de sociaaldemocraten, de groenen en anderen hebben dat ook al vaak gedaan. Wie een keer niet de meerderheid heeft moet niet zo gauw op zijn teentjes getrapt zijn.</p>
    </intervention>
    <intervention id="4-307" speaker_id="24087" name="Marcin Libicki" is_mep="True" mode="spoken">
      <p sl="pl">Mijnheer de Voorzitter, ik ben het eens met het standpunt dat het Reglement vandaag is misbruikt. Desalniettemin werkt het Reglement, en de regel dat er veertig leden van het Parlement bezwaar moeten maken, is een regel, ook al weten we dat we er op een donderdagmiddag nooit aan kunnen voldoen. Mijnheer de Voorzitter, ik wil u vragen wat uw mening is. Vindt u dat we een regel moeten wijzigen die voorschrijft dat minstens veertig mensen bezwaar moeten maken tegen een mondeling amendement, wanneer er zo weinig mensen in het Parlement aanwezig zijn, dat dit aantal onmogelijk kan worden gehaald?</p>
    </intervention>
    <intervention id="4-308" speaker_id="4447" name="Paulo Casaca" is_mep="True" mode="spoken">
      <p sl="pt">Voorzitter, ik wil graag zeggen dat respect voor de menselijke waardigheid, van wie dan ook, in dit geval die van de familie al-Kurd, ongeacht religie, herkomst of huidskleur, mijn belangrijkste zorgpunt is. Ik vind het uiterst beledigend dat iemand dat in twijfel heeft willen trekken omdat ik een andere mening ben toegedaan dan die betreffende persoon over een concreet wetgevingsbesluit.</p>
    </intervention>
    <intervention id="4-309" speaker_id="1838" name="De Voorzitter" is_mep="True" mode="spoken">
      <p sl="nl">Ter afsluiting van deze interessante gedachtewisseling, geachte collega’s, stel ik voor dat we de bevoegde instanties van het Parlement op de hoogte brengen van de gebeurtenissen van vanmiddag, zodat we kunnen overwegen wat we er aan kunnen doen.</p>
      <p sl="nl">Zelf heb ik vanmiddag de geldende regels toegepast, consequent, in alle rust en helderheid. Net als meerdere collega’s die net het woord hebben gevoerd ben ook ik van mening dat dit probleem niet zou ontstaan wanneer de zaal op donderdagmiddag wat voller zou zijn.</p>
    </intervention>
  </section>
  <section id="creitem36" title="14. Rectificaties stemgedrag/voorgenomen stemgedrag: zie notulen"/>
  <section id="creitem37" title="15. Samenstelling commissies en delegaties: zie notulen"/>
  <section id="creitem38" title="16. Besluiten inzake bepaalde documenten: zie notulen"/>
  <section id="creitem39" title="17. Kredietoverschrijvingen: zie notulen"/>
  <section id="creitem40" title="18. Ingekomen stukken: zie notulen"/>
  <section id="creitem41" title="19. In het register ingeschreven schriftelijke verklaringen (artikel 116 van het reglement)"/>
  <section id="creitem42" title="20. Verzending van de tijdens deze vergadering aangenomen teksten: zie notulen"/>
  <section id="creitem43" title="21. Rooster van de volgende vergaderingen: zie notulen"/>
  <section id="creitem44" title="22. Onderbreking van de zitting">
    <intervention id="4-319" speaker_id="1838" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.25 gesloten)"/>
    </intervention>
  </section>
</text>
