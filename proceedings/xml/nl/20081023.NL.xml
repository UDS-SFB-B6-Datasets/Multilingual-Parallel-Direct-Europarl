<?xml version='1.0' encoding='utf-8'?>
<text id="20081023.NL" lang="nl" date="2008-10-23" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Zeepiraterij (ingediende ontwerpresolutie): zie notulen"/>
  <section id="creitem4" title="4. Werkzaamheden van de Europese Ombudsman (2007) (debat)">
    <intervention id="4-008" speaker_id="4453" name="De Voorzitter" is_mep="True" mode="spoken">
      <p sl="it">Aan de orde is het verslag (A6-0358/2008) van Dushana Zdravkova, namens de Commissie verzoekschriften, over het jaarverslag over de werkzaamheden van de Europese Ombudsman in 2007 (2008/2158(INI)).</p>
    </intervention>
    <intervention id="4-009" speaker_id="38604" name="Dushana Zdravkova" is_mep="True" mode="spoken" role="rapporteur">
      <p sl="bg">Dank u wel, mevrouw de Voorzitter, en hartelijk dank voor deze aankondiging. Gedurende de vele jaren dat ik als rechter werkte, heb ik altijd de orde in de rechtszaal bewaakt. Het is mij dan ook een grote eer, mevrouw de Voorzitter en mijnheer Diamandouros, dames en heren, om rapporteur te zijn voor het jaarverslag van de Ombudsman. De Ombudsman is in het Europese institutionele systeem degene die moet opkomen voor de rechten van de Europese burgers en wanbeheer moet bestrijden. Daarom wil ik de Europese Ombudsman, de heer Diamandouros, gelukwensen met zijn grote inzet en zijn deskundigheid, want wat hij doet is heel belangrijk voor gewone mensen. Zoals Jean Monnet zei, bouwen wij aan een Unie van mensen, niet aan samenwerking tussen staten.</p>
      <p sl="bg">Ik heb ook het genoegen gehad te werken aan een verslag dat de politieke fracties in het Europees Parlement verenigt in plaats van ze te verdelen. Het is duidelijk dat wij door de burgers van Europa in dit Parlement zijn gekozen om hun belangen te behartigen, en vanuit die overtuiging hebben wij ook compromissen gevonden die tegemoetkomen aan sommige door de andere politieke fracties ingediende amendementen. Deze voorstellen en het debat van vandaag zijn er het bewijs van dat het Europees Parlement dit belangrijke instrument ter bescherming van de Europese burgers heel serieus neemt. Ik wil ook graag van deze gelegenheid gebruik maken om mijn collega’s in de Fractie van de Europese Volkspartij (Christendemocraten) en Europese Democraten, het secretariaat en al diegenen die hebben meegeholpen om dit verslag vollediger te maken, te bedanken.</p>
      <p sl="bg">Ik ben er stellig van overtuigd dat het aan de Europese Ombudsman te danken is dat burgers in gevallen van wanbeheer beter van hun rechten gebruik kunnen maken. Ook als de regels goed zijn, is het immers belangrijk dat ze op de juiste manier worden toegepast, zodat ze maximale bescherming bieden. Ik ben ervan overtuigd dat, zoals de Commissie de hoedster van de verdragen wordt genoemd, de Europese Ombudsman de belangrijkste voorvechter is van de correcte uitvoering van de communautaire wetgeving, zij het niet de enige. Ook het Europees Parlement, als de enige democratisch gekozen instelling, heeft tot taak de rechten van de burgers te waarborgen. Dat maakt het des te belangrijker dat het Parlement en de Ombudsman goed samenwerken.</p>
      <p sl="bg">Het verslag is ook belangrijk omdat wij, door de situatie door het jaar heen te analyseren, vooral lessen kunnen leren en de juiste beslissingen kunnen nemen voor de toekomst. Wij mogen niet vergeten dat achter iedere klacht, achter ieder cijfer in de statistieken, een mens staat die de juiste hulp en een oplossing voor zijn of haar probleem verwacht. Terwijl ik aan dit verslag werkte, realiseerde ik mij dat informatie hierbij van cruciaal belang is. Het verslag laat zien dat veel burgers die met wanbeheer te maken krijgen, nog niet goed weten hoe zij moeten opkomen voor de rechten die zij met de Europese Unie hebben gekregen. Een voorbeeld daarvan is het aantal niet-ontvankelijke klachten: 84 procent. Dit toont duidelijk aan dat de Ombudsman en de Europese instellingen samen in deze richting verder moeten werken en de Europese burgers zo moeten voorlichten dat zij hun rechten ten volle kunnen gebruiken. Daarom bevat het verslag ook een voorstel voor een gemeenschappelijke website voor het indienen van klachten bij alle instellingen, vergelijkbaar met de door de Ombudsman ontwikkelde interactieve leidraad. Hiermee worden burgers die de vereiste gegevens hebben ingevoerd naar de betreffende instelling verwezen, waar zij vervolgens hun klacht rechtstreeks kunnen indienen. Hierdoor zal het aantal niet-ontvankelijke klachten afnemen.</p>
      <p sl="bg">Daarnaast heb ik mij ook afgevraagd welke garanties er zijn dat burgers en personen die permanent in de EU verblijven hun rechten kennen en er gebruik van maken, en of de hulp die zij krijgen toegankelijk, billijk, onpartijdig en doeltreffend is. Ik wil erop wijzen dat in meer dan 30 procent van de gevallen de Ombudsman niets kan doen. Naar mijn mening moet de Ombudsman altijd uitleggen waarom er bij een bepaalde klacht geen actie kan worden ondernomen, zodat dat voor de burgers duidelijk is.</p>
      <p sl="bg">Ik wil er ook op wijzen dat de ombudsmannen op nationaal, regionaal en plaatselijk niveau een belangrijke rol spelen, en hun activiteiten moeten worden uitgebreid.</p>
      <p sl="bg">Tot slot verzoek ik u voor dit verslag te stemmen, omdat daarmee de constructieve samenwerking tussen de Europese Ombudsman en de instellingen en organen van de Europese Unie wordt bevorderd en de rol van de Ombudsman als extern controlemechanisme en bron van voortdurende verbetering van het Europese bestuur wordt bevestigd.</p>
      <p sl="bg">Dank u wel.</p>
    </intervention>
    <intervention id="4-010" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Ombudsman . − Mevrouw de Voorzitter, ik dank u voor deze gelegenheid om het Parlement toe te spreken over het jaarverslag van de Europese Ombudsman voor 2007. Ik wil ook de rapporteur, mevrouw Zdravkova, en de Commissie verzoekschriften bedanken voor hun uitstekende en constructieve verslag.</p>
      <p sl="en">In mijn verslag wordt de voortgang opgetekend met betrekking tot de behandeling van klachten, de bevordering van goed bestuur en voorlichting over de rol van de Ombudsman. Het aantal ontvankelijke klachten is toegenomen, zowel in absolute als in relatieve termen, namelijk van 449 (12 procent van het totale aantal klachten) in 2006 naar 518 (16 procent) in 2007. We hebben daarom aan beide doelstellingen voldaan waarop het Parlement heeft gehamerd: het verhogen van het aantal ontvankelijke klachten en het verminderen van het aantal niet-ontvankelijke klachten.</p>
      <p sl="en">De meest voorkomende gevallen van vermeend wanbestuur waarvan in de ontvankelijke klachten gewag wordt gemaakt, waren: gebrek aan transparantie, met inbegrip van weigering van informatie; oneerlijke behandeling of machtsmisbruik; procedurefouten; vermijdbare vertraging; discriminatie; nalatigheid; juridische dwaling, en niet-nakoming van verplichtingen. Er zijn 348 onderzoeken met een besluit afgesloten. Dat betekent een toename van 40 procent ten opzichte van 2006. In 95 onderzochte gevallen kon geen wanbeheer worden vastgesteld. Zo’n bevinding is niet altijd negatief voor de klager, aangezien deze er toch baat bij heeft dat de betrokken instelling volledige uitleg over haar optreden geeft. Ook al wordt geen wanbeheer vastgesteld, vind ik soms toch mogelijkheden om de kwaliteit van het bestuur van een instelling te verbeteren. In dergelijke gevallen wijs ik daarop in een aanvullende opmerking.</p>
      <p sl="en">Veel van de door mij ingestelde onderzoeken leiden tot een positief resultaat waarmee zowel de klager als de aangeklaagde instelling tevreden is. 129 zaken werden door de instelling zelf tot tevredenheid van de klager geschikt. Dit is twee keer zoveel als het aantal in 2006 geschikte zaken, hetgeen aangeeft dat de instellingen en organen steeds meer bereid zijn om klachten bij de Ombudsman te zien als een mogelijkheid om gemaakte fouten te erkennen en recht te zetten.</p>
      <p sl="en">Wanneer ik een geval van wanbeheer vaststel, probeer ik de zaak in der minne te schikken. In sommige gevallen is dit mogelijk doordat de instelling of het orgaan de klager een schadeloosstelling aanbiedt. Een dergelijk aanbod wordt altijd ex gratia gedaan, dat wil zeggen zonder dat wettelijke aansprakelijkheid wordt erkend en zonder dat er een wettelijk precedent wordt geschapen. Indien een minnelijke schikking niet mogelijk is, sluit ik de zaak af met een kritische opmerking. Een kritische opmerking is ook op zijn plaats indien de betrokken instelling niet meer in staat is het wanbeheer ongedaan te maken. Een kritische opmerking bevestigt dat de klacht gerechtvaardigd is, en wijst de betrokken instelling dan wel het betrokken orgaan op haar of zijn fouten. Dergelijke kritiek is constructief bedoeld, om dergelijk wanbeheer in de toekomst te helpen voorkomen.</p>
      <p sl="en">Het is belangrijk dat de instellingen en organen gevolg geven aan kritische opmerkingen en onverwijld maatregelen nemen om nog bestaande problemen op te lossen. Om het effect van mijn kritiek beter te kunnen controleren, heb ik opdracht gegeven voor een studie naar de maatregelen die de betrokken instellingen hebben getroffen naar aanleiding van de kritische en andere opmerkingen die ik in 2006 heb gemaakt. De bevindingen van dat onderzoek, die op mijn website zijn gepubliceerd en die naar alle betrokken organen zijn gestuurd, zijn bedoeld als aanmoediging voor de Europese overheidsdiensten om hun werkwijze te verbeteren en de cultuur van dienstverlening aan de burgers verder te ontwikkelen.</p>
      <p sl="en">In gevallen waarin het mogelijk is het wanbeheer ongedaan te maken, doe ik normaal gesproken een ontwerpaanbeveling aan het adres van de betrokken instelling of het betrokken orgaan. Indien de instelling of het orgaan hierop niet afdoende reageert, kan ik een speciaal verslag aan het Europees Parlement zenden. Ik heb u één zo’n verslag gestuurd, waarin ik de Commissie bekritiseerde, omdat zij niet was ingegaan op een klacht inzake een inbreuk op de Europese arbeidstijdenrichtlijn. Ik ben verheugd over de steun die het Europees Parlement in dezen heeft betuigd in zijn resolutie van 3 september 2008, die gebaseerd was op een verslag van de heer De Rossa.</p>
      <p sl="en">Dit jaar heb ik weer een aantal voorbeeldzaken opgenomen in mijn jaarverslag. Dit zijn zaken waarin instellingen of organen naar mijn mening op voorbeeldige wijze hebben gereageerd op door mij ingestelde onderzoeken. In het verslag worden zeven voorbeeldzaken voor het voetlicht gebracht. Vier daarvan betreffen de Commissie, één de Raad, één de Europese Centrale Bank en één het Europees Agentschap voor de veiligheid van de luchtvaart. Ik heb ook ditmaal alles in het werk gesteld om ervoor te zorgen dat de instellingen en organen van de EU in al hun activiteiten een burgergerichte aanpak volgen. Met dit doel voor ogen heb ik elke mogelijkheid aangegrepen om een minnelijke schikking te bereiken en heb ik meer initiatiefonderzoeken ingesteld om problemen op te sporen en optimale praktijken aan te moedigen.</p>
      <p sl="en">Ik zou nu enkele andere activiteiten willen noemen die ik heb ontplooid om het publiek zo goed mogelijk van dienst te zijn. Ik ben mij blijven inzetten voor een betere voorlichting over de rechten die de burgers aan de EU-wetgeving ontlenen, een voorlichting die met name via het Europees netwerk van ombudsmannen plaatsvindt. Dit netwerk, waarvan ook de Commissie verzoekschriften deel uitmaakt, werkt samen bij de afhandeling van zaken en bij de uitwisseling van ervaringen en goede praktijken. Een van de doelen van dit netwerk is om de snelle overdracht van klachten naar de bevoegde ombudsman of een soortgelijk orgaan te vergemakkelijken. Waar mogelijk draag ik deze zaken rechtstreeks over of geef ik de klager een passend advies. In 2007 kon ik 867 klagers op deze manier van dienst zijn.</p>
      <p sl="en">Een ander belangrijk initiatief dat naar verwachting in het komende kwartaal wordt gerealiseerd, is de ontwikkeling van een interactieve leidraad door mijn bureau. Deze leidraad helpt burgers te bepalen op welke wijze zij het best verhaal kunnen halen als ze een klacht hebben. Met de leidraad zou een groter aandeel van de klagers in staat moeten zijn zich direct te wenden tot de instantie die het meest geschikt is om hun klacht te behandelen. Klachten die voor mij niet-ontvankelijk zijn, kunnen dan sneller en doeltreffender worden afgehandeld. Mijn instelling kan zich dan beter van haar kerntaak kwijten: burgers helpen die ontevreden zijn over de manier waarop zij door de instellingen en organen van de EU worden behandeld.</p>
      <p sl="en">De Ombudsman kan zijn werk niet alleen doen. Om voor een eersteklas bestuur te kunnen zorgen is een proactieve samenwerking met de instellingen en organen van de EU nodig. De toename van het aantal opgeloste zaken en minnelijke schikkingen is bemoedigend en wijst erop dat onze wederzijdse inspanningen ertoe bijdragen dat het vertrouwen van de burgers in de Unie wordt versterkt in een tijd waarin dit hard nodig is. Ik ben het Parlement bovendien erg dankbaar voor zijn steun en raad, zowel wat betreft de begrotingsmiddelen die u ter beschikking stelt aan mijn instelling als wat betreft de positieve betrekkingen met de Commissie verzoekschriften. Met uw blijvende steun zal ik mij inspannen om voort te bouwen op de resultaten van afgelopen jaar.</p>
      <p sl="en">Aangezien dit de laatste keer in deze zittingsperiode van het Parlement is dat ik de eer heb om mijn jaarverslag aan dit Parlement te presenteren, zou ik tot slot blijk willen geven van mijn grote waardering voor de nauwe samenwerking en de goede adviezen die mij in de afgelopen vierenhalf jaar van de kant van het Parlement en individuele leden ten beurt zijn gevallen.</p>
      <a text="(Applaus)"/>
    </intervention>
    <intervention id="4-011" speaker_id="4453" name="De Voorzitter" is_mep="True" mode="spoken">
      <p sl="it">U hebt helemaal gelijk. Dit Parlement heeft vertrouwen in de Ombudsman getoond.</p>
    </intervention>
    <intervention id="4-012" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, namens de Commissie en mijn collega, vicevoorzitter Wallström, wil ik mevrouw Zdravkova dank zeggen voor haar uitstekende werk. Wij zijn ingenomen met het verslag van de Commissie verzoekschriften over het jaarverslag over de activiteiten van de Europese Ombudsman in 2007.</p>
      <p sl="en">Zoals u weet heeft deze Commissie zich sterk ingezet voor verbetering van het bestuur, en inderdaad boeken we op dit terrein vooruitgang. Dat valt af te lezen aan het jaarverslag van de Ombudsman en het verslag van de Commissie verzoekschriften.</p>
      <p sl="en">In 2007 is het aantal gevallen verdubbeld waarin een instelling als gevolg van een klacht bij de Ombudsman een eind heeft gemaakt aan slechte bestuurspraktijken. Hieruit blijkt de bereidschap van de organen en instellingen – en zeker ook die van de Commissie – om klachten te zien als mogelijkheid om fouten recht te zetten en met de Ombudsman samen te werken in het algemeen belang.</p>
      <p sl="en">Ook nam het aantal zaken toe waarin geen wanbeheer aan het licht werd gebracht. De Commissie is hierover verheugd, aangezien wij de instelling zijn waar de meeste van die klachten worden ingediend.</p>
      <p sl="en">Ik wil tevens onderstrepen dat de Ombudsman in een toenemend aantal gevallen een minnelijke schikking heeft voorgesteld om geschillen op te lossen, en dat de Commissie zich in dezen over het algemeen coöperatief heeft opgesteld en, waar dit mogelijk bleek, graag op een dergelijk voorstel is ingegaan. In 2007 heeft de Ombudsman bij het Parlement slechts één speciaal verslag ingediend dat de Commissie betreft. De Ombudsman heeft hier zelf reeds op gewezen.</p>
      <p sl="en">Ik wil u er evenwel aan herinneren dat dit speciale verslag betrekking heeft op de arbeidstijdenrichtlijn en dat u hierover pas een maand geleden met mijn collega Vladimir Špidla heeft gedebatteerd.</p>
      <p sl="en">Tot slot wil ik op drie specifieke punten ingaan die zowel in uw verslag als in het jaarverslag van de Ombudsman zijn aangestipt. Punt één: inbreuken. Zoals u weet, heeft de Commissie haar besluitvormingsproces inzake inbreuken gereorganiseerd om de behandeling van dossiers te vergemakkelijken. Dit werd in de mededeling van 2007 getiteld “Een Europa van resultaten – toepassing van het gemeenschapsrecht” uit de doeken gedaan. We pakken de dossiers actiever aan en organiseren het werk op een manier die doeltreffender is voor de burger. Ook is er een communautair proefproject opgestart. Problemen moeten vaker en sneller worden opgelost.</p>
      <p sl="en">Punt twee: de oproep aan alle instellingen en organen van de EU om een gemeenschappelijke aanpak aan te nemen met betrekking tot een code van goed administratief gedrag. Ik wil uw aandacht vestigen op het feit dat de Commissie in 2000 een eigen code van goed administratief gedrag heeft aangenomen. Deze code vormt nog steeds een modern en zeer effectief instrument dat zijn waarde in de praktijk heeft bewezen. Ik wil niet op de zaken vooruitlopen, maar ik geloof dat we voorlopig aan de code willen vasthouden.</p>
      <p sl="en">Punt drie: het communicatiebeleid. Het idee van een voorlichtingscampagne om de Europese burgers te informeren over de functies en bevoegdheden van de Europese Ombudsman, wordt door de Commissie absoluut verwelkomd.</p>
      <p sl="en">Alle instellingen, met inbegrip van de Commissie, hebben bovendien een eigen website, waar klachten en verzoeken kunnen worden ingediend. De Europa-website is de gezamenlijke website van alle EU-instellingen en bevat links naar alle andere instellingen van de EU, ook naar die van de Ombudsman. Zo worden de burgers eenvoudig en probleemloos naar de organen verwezen die hun grieven en klachten kunnen afhandelen. Het idee van een interactieve leidraad als hulpmiddel voor burgers om het meest geschikte forum voor de oplossing van hun problemen vast te stellen, verdient nadere aandacht.</p>
      <p sl="en">We mogen in dit verband immers niet vergeten wie er centraal staat en voor wie we dit allemaal doen: de Europese burger.</p>
    </intervention>
    <intervention id="4-013" speaker_id="28223" name="Andreas Schwab" is_mep="True" mode="spoken">
      <p sl="de">namens de PPE-DE-Fractie . – Mevrouw de Voorzitter, mijnheer de Ombudsman, mijnheer de commissaris, beste collega’s, om te beginnen wil ik mevrouw Zdravkova van harte feliciteren met haar verslag, dat – als ik het goed heb – haar eerste verslag is. Het vormt een uitstekende basis voor de beraadslaging en discussie over de resultaten van het werk dat u, mijnheer Diamandouros, in het afgelopen jaar heeft verricht.</p>
      <p sl="de">Dit verslag sluit op een bepaalde manier ook aan op het verslag dat ik hier twee jaar geleden voor het Europees Parlement heb mogen opstellen. U heeft destijds een begin gemaakt met uw netwerk van nationale ombudsmannen en verzoekschriftencommissies, en zoals ik uit het verslag heb kunnen opmaken, is dit netwerk uitstekend aangekomen bij de Europese burgers, op wie uw werkzaamheden zijn gericht. Ook uw voorlichtingscampagne, die ertoe heeft geleid dat we inmiddels meer ontvankelijke klachten ontvangen, is een goed voorbeeld van het feit dat inspanningen om de burgers op de hoogte te brengen van hun rechten en hun mogelijkheden verhaal te halen, zeker de moeite waard zijn.</p>
      <p sl="de">Ik ben ook uiterst verheugd dat in het verslag – net als in het verslag van uw voorganger Mavrommatis een aantal jaren terug – is vermeld dat de informele procedures, waarop u nu sterker de nadruk wilt leggen, goede resultaten opleveren, omdat daardoor minder tijd aan formaliteiten wordt besteed. Ik hoop dat u deze burgergerichte aanpak zult blijven hanteren.</p>
      <p sl="de">Daarnaast heeft u in het afgelopen jaar in een aantal gevallen doortastendheid, maar ook fijngevoeligheid ten opzichte van de publiek opinie aan de dag gelegd – zowel wat betreft de arbeidstijdenrichtlijn als de interne organisatie van het Europees Parlement. Natuurlijk is het voor u niet altijd gemakkelijk om de juiste woorden te vinden, maar toch moeten zwakke punten op voorhand en met de nodige terughoudendheid door de Ombudsman aan het licht worden gebracht. Het gaat er uiteindelijk om dat we de Europese burgers gemeenschappelijk van dienst zijn. Mijnheer Diamandouros, u heeft daartoe in het afgelopen jaar een positieve bijdrage geleverd.</p>
    </intervention>
    <intervention id="4-014" speaker_id="1289" name="Proinsias De Rossa" is_mep="True" mode="spoken">
      <p sl="ga">namens de PSE-Fractie . – Mevrouw de Voorzitter, ik wil in de eerste plaats de rapporteur, mevrouw Zdravkova, bedanken voor haar werk met betrekking tot dit verslag. De dienst van de Ombudsman verbetert aanzienlijk. We hebben lang geklaagd over het feit dat er teveel klachten binnenkomen die niets van doen hebben met deze dienst. Vorig jaar is het aantal daarvan voor het eerst teruggelopen en ik feliciteer hem daarmee.</p>
      <p sl="ga">De interactieve leidraad van de Ombudsman is een creatieve oplossing voor burgers in hun zoektocht naar de juiste instantie voor hun klacht en ik denk dat het op grotere schaal gebruikt zou kunnen worden. Als we de burgers van de Europese Gemeenschap willen laten zien dat deze Unie er voor hen is, moeten we er zorg voor dragen dat hun problemen worden beantwoord en opgelost.</p>
    </intervention>
    <intervention id="4-015" speaker_id="28116" name="Marian Harkin" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, om te beginnen wil ik de rapporteur gelukwensen met het zeer uitvoerige verslag en ook de Ombudsman en zijn medewerkers feliciteren met de vele positieve stappen die zij in 2007 hebben genomen.</p>
      <p sl="en">Ik vind het zeer bemoedigend dat de Ombudsman op zo veel verschillende niveaus werkzaam is: het gaat niet alleen om de behandeling van klachten, een centraal aspect van zijn werk, maar ook om de manier waarop besluiten en oplossingen tot stand komen. In een toenemend aantal gevallen is er sprake van minnelijke schikkingen, meer informele procedures, waarbij de betrekkingen met de instellingen dusdanig zijn dat steeds meer zaken snel kunnen worden opgelost. Dit is ware vooruitgang, waaraan we moeten blijven werken. Burgervriendelijke oplossingen zijn precies wat we nodig hebben.</p>
      <p sl="en">Ik ben ook blij dat betere communicatie op alle niveaus een centraal punt op de agenda van de Ombudsman is. De goedkeuring van de Verklaring van het Europees netwerk van ombudsmannen en een sterkere samenwerking op dit gebied zijn van cruciaal belang, en we zien uit naar de start van de nieuwe website, die ook een interactieve leidraad als hulpmiddel voor burgers zal omvatten.</p>
      <p sl="en">Hiermee kom ik tot mijn afsluitende opmerking, die de burgers betreft en betrekking heeft op het voorgestelde mondelinge amendement op paragraaf 23. Deze paragraaf luidt als volgt: “stelt voor dat de ombudsman maatregelen treft om het aantal klachten (in totaal 1 021) ten aanzien waarvan door hem geen enkele actie is ondernomen, te verminderen”. Het mondelinge amendement beoogt een wijziging van de bijzin “ten aanzien waarvan door hem geen enkele actie is ondernomen” in de formulering “waarbij geen actie mogelijk is”.</p>
      <p sl="en">Vanuit het oogpunt van de Ombudsman is geen actie mogelijk; maar vanuit het oogpunt van de burger wordt er geen actie ondernomen – dat zijn twee heel verschillende perspectieven.</p>
      <p sl="en">Daarom vraag ik: wordt die 1 021 burgers duidelijk gemaakt dat de Ombudsman geen actie kán ondernemen, krijgen zij hierover een duidelijke toelichting en zo mogelijk verdere adviezen, of is het zo dat er gewoonweg niets wordt ondernomen? Indien het eerste het geval is en de burgers een motivering krijgen, heb ik daar geen probleem mee en ben ik zeer tevreden. Indien echter het laatste het geval is en er niets wordt ondernomen, dan zullen de burgers gefrustreerd en boos zijn. Ik zou hierover graag opheldering willen krijgen.</p>
    </intervention>
    <intervention id="4-016" speaker_id="28161" name="Margrete Auken" is_mep="True" mode="spoken">
      <p sl="da">namens de Verts/ALE-Fractie . – Mevrouw de Voorzitter, ik wil de rapporteur bedanken voor het uitstekende verslag. Hier is prima werk verricht en we waren bijzonder verheugd over de grote bereidheid tot samenwerking. Ik wil ook de Ombudsman bedanken voor het uitstekende jaarverslag. De Ombudsman is een ongelooflijk belangrijke instelling voor de EU. Het werk van de Ombudsman toont aan dat de EU dichter bij de burgers staat dan zij volgens haar reputatie doet, en dat er naar kritiek wordt geluisterd. Het gaat gelukkig de goede kant op. Veel meer klachten dan voorheen worden naar tevredenheid van de klager opgelost, doordat EU-instellingen zelf corrigerende maatregelen nemen naar aanleiding van klachten. Dit toont aan dat het EU-systeem begint te begrijpen hoe noodzakelijk het is om burgers zo goed mogelijk te dienen. Helaas zijn er ook instellingen die zich niet verbeteren in overeenstemming met de aanbevelingen. Het enige wat de Ombudsman in zo'n geval kan doen, is de kwestie voorleggen aan het Europees Parlement, en we kunnen hem er niet van beschuldigen deze mogelijkheid te misbruiken, aangezien in het verleden slechts één zaak aan de Commissie verzoekschriften is voorgelegd.</p>
      <p sl="da">Wanneer een zaak aan ons in het Parlement wordt voorgelegd, moeten we duidelijk verklaren dat we in principe bereid zijn om naar het Hof van Justitie te gaan, als instellingen zich niet voegen naar de aanbevelingen van de Ombudsman. Op die manier kunnen we de Ombudsman het nodige gewicht en de nodige bevoegdheid binnen het systeem geven. Namens de Fractie van de Groenen/Vrij Europese Alliantie heb ik enkele amendementen ingediend, die uitsluitend beogen het concept van wanbestuur duidelijk te maken. Men moet die gevallen kunnen identificeren waarin de Ombudsman kan constateren dat een instelling of een EU-orgaan niet de voor dat orgaan geldende regels en principes naleeft en in die gevallen is er sprake van wanbestuur. Daarentegen is er geen sprake van wanbestuur, indien de Ombudsman alleen constateert dat er mogelijkheden voor verbeteringen zijn in de werkwijzen van een instelling. Mijn amendementen zijn bedoeld om dit onderscheid duidelijk te maken.</p>
      <p sl="da">Tot slot wil ik nog een vraag stellen die overeenkomt met wat mevrouw Harkin ook al heeft opgemerkt, namelijk wat betreft het afwijzen van zaken. Wij zouden graag willen weten om welke redenen zaken worden afgewezen. Die redenen moeten expliciet worden vermeld en ik wil ook graag weten of ze duidelijk worden vermeld in de antwoorden aan klagers, aangezien het anders, zoals eerder is opgemerkt, wel erg frustrerend zou zijn.</p>
    </intervention>
    <intervention id="4-017" speaker_id="24087" name="Marcin Libicki" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, mijnheer de Ombudsman, commissaris, allereerst zou ik mijn erkentelijkheid willen betuigen aan mevrouw Zdravkova voor haar uitstekende verslag. In dit document wordt niet alleen benadrukt dat de Ombudsman zeer goed werk levert, maar ook dat de samenwerking tussen de Ombudsman en het Europees Parlement, en met name de Commissie verzoekschriften, vlekkeloos verloopt. In zekere zin vertegenwoordigt deze commissie het Europees Parlement in de contacten met de Ombudsman.</p>
      <p sl="pl">Dit verslag is met eenparigheid van stemmen en zonder onthoudingen goedgekeurd. Dit wijst erop dat dit Parlement het standpunt van mevrouw Zdravkova over de voortreffelijke kwaliteit van het werk van de Ombudsman onderschrijft. De Ombudsman woont vaak de vergaderingen van de Commissie verzoekschriften bij en verstrekt steeds gedetailleerde informatie over zijn werkzaamheden. Verder worden de bijeenkomsten van onze commissie ook altijd bijgewoond door een vertegenwoordiger van de Ombudsman, die hier vandaag aanwezig is. Ik zou hem hiervoor van harte willen bedanken omdat dit aantoont dat we elkaars werk op de voet volgen.</p>
      <p sl="pl">Op basis van het aantal klachten dat als ontvankelijk wordt beschouwd, kunnen de volgende conclusies worden getrokken. Ten eerste, mijnheer de Ombudsman, blijkt uit dit cijfer dat de Europese samenleving uw werk aandacht volgt en bijgevolg beter begrijpt welke klachten ze tot u kan richten. U hebt uw beleid en de criteria voor het ontvankelijk verklaren van klachten immers niet gewijzigd. U blijft altijd objectief en voert uw werk zodanig uit dat mensen het waarderen en steeds beter begrijpen. De Commissie verzoekschriften werkt nauw samen met het Hof van Justitie en met uw bureau, mijnheer de Ombudsman, om de Europese Unie en haar instellingen dichter bij de burgers te brengen. Dit is de sleutel tot uw succes. Wij willen u zeer hartelijk bedanken voor uw inspanningen. Onze dank gaat eveneens uit naar mevrouw Zdravkova voor haar verslag.</p>
    </intervention>
    <intervention id="4-018" speaker_id="28586" name="Dimitrios Papadimoulis" is_mep="True" mode="spoken">
      <p sl="el">namens de GUE/NGL-Fractie. – Mevrouw de Voorzitter, het verslag over de activiteiten van de Europese Ombudsman biedt ons de gelegenheid om vast te stellen hoe de burgers de werking van de instellingen van de Europese Unie zien, maar geeft ons ook praktische ideeën en voorbeelden van de manier waarop de instellingen van de Europese Unie hun werking kunnen verbeteren en de burgers beter van dienst kunnen zijn.</p>
      <p sl="el">Ik wil eveneens mijn dank uitspreken aan de Europese Ombudsman, de heer Diamandouros, voor zijn uitstekende werk, en aan de rapporteur, mevrouw Zdravkova, voor haar zeer interessante verslag. Bij deze gelegenheid wil ik een aantal punten onderstrepen.</p>
      <p sl="el">Ten eerste is het heel positief dat het aantal klachten dat de Ombudsman ontvangt, toeneemt. Dit is echter in tegenspraak met de zelfvoldoening van de Commissie die zegt dat zij haar administratie steeds verder verbetert en zorgt voor meer transparantie. Ik zou de Commissie willen manen tot iets meer eerlijkheid en bescheidenheid.</p>
      <p sl="el">Het is eveneens positief dat het aantal ontvankelijk verklaarde klachten is toegenomen en het optreden van de Europese Ombudsman efficiënter is geworden. De overgrote meerderheid van de klachten gaat echter over vraagstukken die niet onder zijn rechtstreekse bevoegdheden vallen. Een groot aantal burgers in de Europese Unie vraagt om meer transparantie en om goed bestuur van de kant van de Europese instellingen, maar ook meer algemeen bij de uitvoering van de communautaire wetgeving die helaas regelmatig als ontoereikend wordt ervaren. Daarom heeft het Europees Parlement er herhaaldelijk op aangedrongen dat alle instellingen en agentschappen van de Europese Unie de beschikking krijgen over de benodigde financiële en personele middelen om te verzekeren dat de burgers onmiddellijk serieus antwoord krijgen op hun klachten, vragen en verzoekschriften.</p>
      <p sl="el">Bovendien is het onontbeerlijk dat de Europese Ombudsman samenwerkt met de ombudsmannen op nationaal, regionaal en lokaal niveau in de lidstaten. Ook is het noodzakelijk het begrip “wanbeheer” een ruimere, rekbaardere interpretatie te geven, opdat dit ook gevallen kan dekken waarin een bestuur bij de uitvoering van zijn taken blijk geeft van slordigheid en onachtzaamheid jegens de burgers of van gebrek aan transparantie. Het is eveneens uitermate belangrijk dat de Ombudsman zich kan ontfermen over zaken die alle instellingen van de Europese Unie, ook de organen in het kader van de derde pijler, betreffen.</p>
      <p sl="el">Tot slot verzoek ik nogmaals alle instellingen en agentschappen van de Europese Unie om een gemeenschappelijke aanpak af te spreken met betrekking tot een code van goed administratief gedrag. Het volstaat niet positieve dingen te zeggen over de Europese Ombudsman …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-019" speaker_id="28142" name="Nils Lundgren" is_mep="True" mode="spoken">
      <p sl="sv">namens de IND/DEM-Fractie . – Mevrouw de Voorzitter, samen met Volvo en Ikea is de instelling die we de Ombudsman noemen de bekendste bijdrage van Zweden tot de internationale gemeenschap. Het is een erg belangrijke institutionele innovatie voor de democratie in het algemeen en de EU-instellingen in het bijzonder. Waarom? Omdat een ombudsman ervoor moet zorgen dat burgers hun rechten kunnen afdwingen in politieke en bureaucratische structuren die steeds complexer worden en daardoor ontransparant. Nergens in de democratische wereld is de complexiteit en het gebrek aan transparantie dominanter dan in de Byzantijnse machtsstructuur die de EU tot stand heeft gebracht en constant verder uitbouwt.</p>
      <p sl="sv">Het gebeurt slechts zelden dat ik enig enthousiasme voel voor de verslagen die in het Europees Parlement worden gepresenteerd. Wanneer ik al eens enthousiast ben, gaat het om verslagen over de interne markt of een of andere milieuaangelegenheid. Ook het verslag van mevrouw Zdravkova is één van de zeldzame uitzonderingen. Het beeld dat het verslag schetst, is dat de Ombudsman erg effectief werkt aan het versterken van individuele burgers tegenover de Byzantijnse hegemonie die zich uitbreidt. Ik denk aan informatie aan het grote publiek via een goed geactualiseerde website, informatiebladen, netwerken van nationale en regionale ombudsmannen, conferenties en met name vergaderingen en andere contacten met eurocraten in het systeem om de eurocraten in te laten zien dat zij er zijn voor de burgers en niet andersom.</p>
      <p sl="sv">Tezelfdertijd is het triest dat de Europese machtselite doorgaat met een Europees project dat de meeste burgers associëren met de negatieve kanten van Byzantium, de niet te overziene bureaucratie. In afwachting van een van het volk uitgaande reactie tegen deze ontwikkeling moeten wij in het Europees Parlement van de Ombudsman een sterkere instelling maken. Daarom zouden wij voor het verslag van mevrouw Zdravkova moeten stemmen en met name ingenomen moeten zijn met de eis dat de Ombudsman tijdens zijn onderzoekingen volledige toegang heeft tot EU-documenten.</p>
    </intervention>
    <intervention id="4-020" speaker_id="4238" name="Hans-Peter Martin" is_mep="True" mode="spoken">
      <p sl="de">Mevrouw de Voorzitter, het werk van de Ombudsman is in principe ongetwijfeld positief. Toch heeft u een blinde vlek, namelijk de administratie van het Europees Parlement. Zo kreeg een medewerker, Martin Ehrenhauser, in april 2007 van niemand minder dan de heer Eduardo Bugalho, die hier een van de secretarissen-generaal is, een vaste toezegging voor een baan. Vervolgens bemoeide secretaris-generaal Harald Rømer, die deze functie pas kort bekleedde, zich met de zaak, en plotseling was die formatieplaats er niet meer en werd de kandidaat aan het lijntje gehouden. Ik heb daar geen woorden voor.</p>
      <p sl="de">Ik ben waarschijnlijk het enige lid van dit Parlement dat helemaal niet over een parlementaire medewerker beschikt. In plaats van daar iets aan te doen, negeert u de zaak. En zelf heeft u het over vertrouwen in de instellingen van de Europese Unie. Ik ben door 14 procent van alle Oostenrijkers gekozen en kan hier niet onder dezelfde omstandigheden werken als bijna alle andere collega’s. Dan mag het u niet verbazen dat de kritiek toeneemt en dat er uitgerekend in Oostenrijk een lawine van kritiek op de EU zoals die er feitelijk uitziet – niet op Europa – wordt uitgestort.</p>
    </intervention>
    <intervention id="4-021" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, in plaats van mij met de geschiedenis bezig te houden, wil ik mijn gelukwensen uitspreken aan de rapporteur voor haar uitstekende verslag en aan de Ombudsman voor zijn voordracht hier vandaag en zijn samenwerking met ons, en ook aan de commissaris voor zijn verklaring. Mag ik de Commissie in het bijzonder verzoeken consistent te zijn in haar behandeling van de burgers? Ik ben bezorgd over het feit dat in sommige gevallen waarin een burger een zaak aankaart bij de Commissie, de behoeften en rechten van de burger door de inmenging van de lidstaat op de achtergrond geraken, net alsof het slachtoffer in een rechtszaak door het Openbaar Ministerie wordt genegeerd. Ik zal u een voorbeeld geven.</p>
      <p sl="en">Een van mijn kiezers heeft een klacht ingediend over de Ierse wetgeving inzake ruimtelijke ordening, zoals die op het platteland wordt toegepast. Het optreden van de Commissie in deze zaak was voorbeeldig wat betreft contacten en engagement. Naarmate de zaak vorderde, werd dat helaas steeds minder – volgens mij ten gunste van de lidstaat, en tot grote frustratie van de burger. Ik ken deze persoon, die eerst heel blij was, maar nu helemaal gefrustreerd is. Met andere woorden: de burger die met de informatie komt, de impuls geeft voor een onderzoek, wordt gaandeweg vergeten.</p>
      <p sl="en">Toen u zich zojuist afvroeg, mijnheer de commissaris, wie er hier centraal staat, zei u dat dit de burger van de EU is. Ik ben daar niet zo zeker van.</p>
    </intervention>
    <intervention id="4-022" speaker_id="28637" name="Alexandra Dobolyi" is_mep="True" mode="spoken">
      <p sl="en">Mevrouw de Voorzitter, ik ben enorm tevreden met het werk van de Ombudsman, waarvan hij in zijn jaarverslag en zijn voordracht verantwoording heeft afgelegd. De Europese Ombudsman is een essentieel onderdeel van de democratische structuur en werking van de Unie.</p>
      <p sl="en">Het merendeel van de onderzoeken van de Ombudsman heeft betrekking op gebrek aan transparantie en weigering van informatie. Dit is een aspect van onze activiteiten waar we verbetering in moeten brengen als we in de ogen van de burgers geloofwaardiger willen worden. Het is belangrijk dat we het werk van de Ombudsman en dat van de Commissie verzoekschriften steunen. Zij behandelen allebei klachten en verzoekschriften van burgers over EU-kwesties die ons in staat stellen om gevallen van slecht bestuur op Europees niveau op te sporen en corrigerende maatregelen te treffen.</p>
      <p sl="en">De zaken die bij de Ombudsman en de Commissie verzoekschriften worden aangekaart, worden steeds complexer, zodat de instellingen meer middelen ter beschikking moeten stellen om naar behoren te kunnen reageren op de problemen waarmee de burgers worden geconfronteerd. Als we hiertoe in staat zijn, zullen we ten minste een kleine bijdrage kunnen leveren aan de versterking van de geloofwaardigheid van en het vertrouwen in de Unie als geheel.</p>
    </intervention>
    <intervention id="4-023" speaker_id="38613" name="Metin Kazak" is_mep="True" mode="spoken">
      <p sl="bg">Dames en heren, het verslag 2007 van de Europese Ombudsman toont aan hoe nuttig de activiteiten van deze instelling als voorvechter van de rechten van burgers zijn wanneer die rechten zijn geschonden of dreigen te worden geschonden door de Europese instellingen. Het doet mij deugd dat het aantal ontvankelijke klachten is toegenomen, omdat dit bewijst dat de Europese burgers zich steeds meer bewust worden van de reële invloed van de Ombudsman. Ik ben van mening dat deze instelling de noodzakelijke financiële en personele middelen moet krijgen om haar taak doeltreffend en volledig te kunnen uitvoeren. Het Handvest van de grondrechten en de Europese Code van goed administratief gedrag zijn een voorbeeld en uitgangspunt voor de activiteiten van de publieke beschermer jegens de Europese instellingen van de beginselen van goed bestuur, zoals transparantie, verantwoordingsplicht, wettigheid en billijkheid, en dat moeten zij ook blijven.</p>
      <p sl="bg">In dit verband moeten wij ervoor zorgen dat er meer door de Ombudsman georganiseerde voorlichtingscampagnes komen zodat de burgers zich beter bewust worden van hun rechten en van de bevoegdheden van de Ombudsman om voor die rechten op te komen. Ook moet meer worden samengewerkt met de nationale ombudsmannen op het punt van de uitwisseling van goede praktijken. De invoering van een interactieve leidraad is een nuttig initiatief, maar een openbaar online klachtenregister zou goed zijn voor de transparantie en voor het vertrouwen onder de burgers.</p>
    </intervention>
    <intervention id="4-024" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mevrouw de Voorzitter, blijkbaar beschouwen sommige EU-burgers de Europese Ombudsman als een soort god van wie ze verlangen dat hij kwesties oplost en problemen aanpakt die duidelijk buiten zijn bevoegdheid vallen. Dit komt tot uiting in het feit dat de Ombudsman om procedurele redenen slechts een zesde van alle ontvangen klachten in overweging kan nemen. We moeten hieruit besluiten dat de Europese burgers er absoluut geen idee van hebben wat de functie en de opdracht van de Europese Ombudsman zijn en hoe ver zijn actieterrein reikt. Dit is niet de schuld van de burgers van de EU-lidstaten, maar van de instellingen van de Europese Unie die er niet in geslaagd zijn het publieke in de lidstaten naar behoren te informeren over de bevoegdheden van de Ombudsman. Wanneer hier geen verandering in komt, zullen de burgers van de lidstaten brieven naar de Ombudsman blijven schrijven en vervolgens verbaasd zijn dat hij niet in staat is om tussenbeide te komen. Het feit dat meer dan duizend aan de Ombudsman gerichte klachten niet zijn onderzocht en dat bijgevolg in deze kwesties geen enkele maatregel is genomen, is ook reden tot bezorgdheid. Dit aspect wordt eveneens aan de orde gesteld in het verslag.</p>
    </intervention>
    <intervention id="4-025" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, het verslag van de Commissie verzoekschriften is ten gronde zeer opbouwend en zeer positief over het werk van de Europese Ombudsman en ik kan mij daar persoonlijk ook wel grotendeels bij aansluiten. Ik maak echter van de gelegenheid die mij wordt geboden, gebruik om de aandacht van de Ombudsman te vragen voor de systematische wijze waarop het Europees Parlement zelf, en de Commissie eigenlijk nog veel meer, een aantal zeer duidelijke rechtsregels negeert en overtreedt en voor een aantal zaken aan verdoken en dus, wel beschouwd, ondemocratische besluitvorming doet.</p>
      <p sl="nl">Meer specifiek denk ik dat de Europese Ombudsman in zijn verslag van volgend jaar bijzondere aandacht zou moeten besteden, en ik vraag dat hij dat ook doet, aan de wijze waarop de verwerping van het Verdrag van Lissabon als gevolg van een democratische volksraadpleging in Ierland, waardoor dat Verdrag dus juridisch van nul en generlei waarde meer is, in teksten en in besluitvorming opzettelijk en herhaaldelijk door alle Europese instellingen wordt genegeerd. Ik hoop dat de Ombudsman bereid is deze taak op zich te nemen en daarmee …</p>
    </intervention>
    <intervention id="4-026" speaker_id="28574" name="Manolis Mavrommatis" is_mep="True" mode="spoken">
      <p sl="el">Mevrouw de Voorzitter, mijnheer de commissaris, de Ombudsman is een onafhankelijk orgaan, een instrument van controle op het bestuur van de Europese Unie. Het feit dat het aantal ontvankelijk verklaarde klachten dat bij de Ombudsman in 2007 is binnengekomen, is gestegen en tegelijkertijd het aantal niet ontvankelijk verklaarde klachten in 2007 is gedaald ten opzichte van dat in 2006, bewijst dat de Europese burgers geleidelijk aan de bevoegdheden van dit orgaan beginnen te begrijpen.</p>
      <p sl="el">Ook ik juich de inspanningen toe die de heer Diamandouros in de jaren waarin hij deze positie bekleedt, heeft ondernomen om de kwaliteit van de informatie die de burgers wordt verstrekt over hun rechten in het kader van de communautaire wetgeving te verbeteren. Ook collega Zdravkova verdient onze hartelijke gelukwensen. Dit was haar eerste verslag in onze commissie en zij is erin geslaagd een goede samenwerking tot stand te brengen en unanieme instemming te verkrijgen. Het Europees netwerk van ombudsmannen, waaraan trouwens ook de Commissie verzoekschriften van het Europees Parlement deelneemt, bestaat uit 90 kantoren in 31 landen. Dus ook op dat niveau is de samenwerking van de kant van zowel het netwerk als de Europese Ombudsman zeer kostbaar om het doel van een zo snel mogelijke doorverwijzing van de klachten naar de bevoegde ombudsman of de bevoegde instantie te bereiken.</p>
      <p sl="el">Tot slot moeten het Parlement en de Commissie verzoekschriften helpen bij de verwezenlijking van het tweevoudige doel van de Ombudsman: de bevordering van goed bestuur door de instellingen en de versterking van de communicatie-inspanningen richting burgers. Ik dank u.</p>
    </intervention>
    <intervention id="4-027" speaker_id="4532" name="Michael Cashman" is_mep="True" mode="spoken">
      <p sl="en">Mevrouw de Voorzitter, ik zou de Ombudsman willen zeggen dat dit een zeer interessant debat is: van Hans-Peter Martin kreeg hij een veeg uit de pan, door een andere spreker werd hij als god verheerlijkt. Volgens mij toont dit aan dat hij zich min of meer naar behoren van zijn taak kwijt.</p>
      <p sl="en">Ombudsman, het Parlement maakt het u niet altijd makkelijk als het u vraagt een oordeel te vellen over door ons genomen beslissingen en het optreden van dit Parlement. Ik zie dat ik Hans-Peter Martin op stang heb weten te jagen – geweldig! Maar ik zou u willen zeggen, mijnheer de Ombudsman, dat u uw werk altijd op een constructieve manier doet en daarbij absoluut binnen uw bevoegdheden blijft. De reden dat uw werklast is toegenomen, is waarschijnlijk dat u uw werk en uw bureau op zo’n doeltreffende manier onder de aandacht heeft weten te brengen, waarvoor mijn felicitaties.</p>
      <p sl="en">Rest mij te zeggen dat dit een uitstekend verslag is. Ik zie uit naar de bijdragen van andere collega’s, maar het doet ook mij plezier met u samen te werken, niet in de laatste plaats wat betreft de toegang tot documenten, maar ook als vicevoorzitter van de Commissie verzoekschriften.</p>
      <a text="(Applaus)"/>
    </intervention>
    <intervention id="4-028" speaker_id="28314" name="Anneli Jäätteenmäki" is_mep="True" mode="spoken">
      <p sl="nl">Mevrouw de Voorzitter, mijn dank gaat uit naar de Ombudsman en zijn hele bureau voor het verdienstelijke werk dat zij hebben gedaan voor het bevorderen van goed bestuur en transparantie.</p>
      <p sl="nl">Het is zeer belangrijk voor onze burgers dat wanneer er sprake is van een misstand, zij een klacht daarover kunnen indienen en er zeker van kunnen zijn dat de zaak op juiste wijze en grondig wordt afgehandeld, en dat gebeurt. Ik wil de Ombudsman ook bedanken voor zijn strijd, soms een beetje tegen windmolens, voor meer transparantie in de administratie van de Europese Unie. Wij weten dat er op dit gebied nog heel veel moet gebeuren. Er wordt weinig vooruitgang geboekt, maar laten wij blij zijn met elke kleine stap en laten wij onze hoofden blijven stoten …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="4-029" speaker_id="28120" name="Simon Busuttil" is_mep="True" mode="spoken">
      <p sl="mt">Dank u, mevrouw de Voorzitter. Ik wil tevens de rapporteur, mevrouw Zdravkova, bedanken en ook de Ombudsman voor het al harde werk dat hij heeft verricht. Ik denk dat hetgeen wat ons bindt in dit debat eenvoudig is, namelijk de verdediging van onze burgers. We zijn het er allemaal over eens dat we moeten waken over de rechten van onze burgers, dat we een schild vormen voor ze en dat ze zich niet in de steek gelaten voelen wanneer ze te maken krijgen met oneerlijke overheidsinstanties en onrechtvaardige, bureaucratische procedures. Integendeel, ze moeten vertrouwen hebben in het feit dat wij achter ze staan. Laten we daarom, aangezien dit de gemeenschappelijke waarden zijn die ons binden, onze samenwerking voortzetten. Op momenten als deze, wanneer onze burgers zich niet echt verbonden voelen met de Europese Unie, is het van wezenlijk belang dat de Ombudsman, de Commissie en de Commissie verzoekschriften stap voor stap het vertrouwen van de consumenten in de Europese Unie opbouwen. Laten we onze samenwerking voortzetten om aan te tonen dat we dit vertrouwen meer dan waard zijn.</p>
    </intervention>
    <intervention id="4-030" speaker_id="28575" name="Maria Matsouka" is_mep="True" mode="spoken">
      <p sl="el">Mevrouw de Voorzitter, mijnheer de Ombudsman, ik heb nota genomen van de woorden van de rapporteur die zei steun te geven aan de rol van de Ombudsman, die een belangrijke bron is voor de continue verbetering van het Europees bestuur.</p>
      <p sl="el">Hoe meer burgers geïnformeerd zijn over de instelling van de Ombudsman des te beter Europa zal zijn. Dan zal Europa er niet voor terugschrikken om zijn tekortkomingen aan te pakken en te verbeteren. Daarom is het ook zo belangrijk dat de Code van goed administratief gedrag door alle instellingen en agentschappen wordt toegepast en daarom is ook een brede invulling van het begrip “wanbeheer” bijzonder nuttig. Wij hebben het alsmaar over actieve burgers, maar is het dan niet onaanvaardbaar dat als deze burgers een beroep doen op de instellingen van de Unie om hun rechten af te dwingen, wij niet in staat zijn een elementair antwoord te geven op hun zorgen of, wat nog erger is, niet in staat zijn de fundamentele waarden van de Unie veilig te stellen?</p>
    </intervention>
    <intervention id="4-031" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mevrouw de Voorzitter, ondanks de algemene stijging van het aantal ontvankelijke klachten dat de Ombudsman in 2007 heeft ontvangen, zijn 17 procent meer onderzoeken geopend dan in het jaar voordien. In dit verband moet worden benadrukt dat het aantal niet-ontvankelijke klachten in vergelijking met 2006 spectaculair is gedaald. Dit wijst erop dat de indieners van klachten beter op de hoogte zijn van de bevoegdheden van de Ombudsman.</p>
      <p sl="pl">Uit het verslag blijkt dat de Ombudsman zijn bevoegdheden het afgelopen jaar op actieve en evenwichtige wijze heeft uitgeoefend. Dit geldt zowel voor het onderzoeken van klachten als voor het onderhouden van constructieve betrekkingen met de instellingen en organen van de Europese Unie en voor zijn inspanningen om de burgers bewust te maken van hun rechten. Er moet echter nog veel werk worden verricht om te garanderen dat de burgers snelle en zinvolle antwoorden krijgen op hun vragen, klachten en verzoekschriften. In eerste instantie moeten de oorzaken van de klachten worden aangepakt. Hiervoor dienen zowel de transparantie van het besluitvormingsproces als de werking van de administratie van de Europese Unie aanzienlijk te worden verbeterd. Dit zijn immers de aspecten waarop de meeste klachten van de Europese burgers betrekking hebben.</p>
    </intervention>
    <intervention id="4-032" speaker_id="28292" name="Inés Ayala Sender" is_mep="True" mode="spoken">
      <p sl="es">Mevrouw de Voorzitter, ik onderschrijf de gelukwensen aan mevrouw Zdravkova vanwege haar uitstekende verslag, en ik vind dat we ons allemaal, natuurlijk ook de Europese Ombudsman, de heer Diamandouros, gelukkig mogen prijzen met de vooruitgang en de verbeteringen die zijn werk te zien geven.</p>
      <p sl="es">Ik zou enkele van de meest aansprekende verbeteringen willen benadrukken, zoals die op het gebied van het Europese vervoer, met name de verbetering van de informatie over passagiersrechten, en de vervanging van een omstreden beslissing door het Europees Agentschap voor de veiligheid van de luchtvaart.</p>
      <p sl="es">De op eigen initiatief ingestelde onderzoeken lijken me bijzonder positief, onder meer omdat ze gericht waren op de kwestie van de betalingen door de Commissie, en op de non-discriminatie van mensen met een handicap.</p>
      <p sl="es">Wij zouden willen dat die verzameling knowhow , goede praktijken en voorbeelden van goed bestuurlijk gedrag wordt opgenomen in de door het Parlement ondersteunde campagne.</p>
      <p sl="es">Om af te sluiten zou ik de aandacht willen vestigen op de bijeenkomst van de zesde werkgroep van het Europees netwerk van ombudsmannen, waaraan voor de eerste keer werd deelgenomen door ombudsmannen uit de regio’s. Dan nog wil ik melding maken van de prachtige verklaring van het Europees netwerk van ombudsmannen, waarvan ik het gebruik warm aanbeveel aan zowel Europese Ombudsman, de heer Diamandouros, als aan ons allemaal.</p>
    </intervention>
    <intervention id="4-033" speaker_id="39723" name="Dumitru Oprea" is_mep="True" mode="spoken">
      <p sl="ro">De Europese Ombudsman is een heel bijzondere instelling, iets wat voor de burgers in de landen die bij laatste twee uitbreidingsgolven tot de Europese Unie zijn toegelaten volkomen nieuw is. Deze instelling moet echter wel actiever onder de aandacht van de burgers worden gebracht, met heel duidelijke informatie over wat de Europese Ombudsman wel en niet kan. Wij vinden ook dat het aantal onderzoeken op eigen initiatief wel groter zou mogen zijn. Als de organisatie niet voldoende eigen personeel heeft, bevelen wij aan de hulp in te roepen van vrijwilligers, in het bijzonder vrijwilligers uit de landen van de laatste paar uitbreidingsgolven, met inbegrip van leden van het Europees Parlement, in een poging het werk van de Europese Ombudsman meer bekendheid te geven.</p>
    </intervention>
    <intervention id="4-034" speaker_id="2206" name="Reinhard Rack" is_mep="True" mode="spoken">
      <p sl="de">Mevrouw de Voorzitter, de kloof tussen de Europese Unie en de burgers is te groot geworden. We moeten ervoor zorgen dat hij weer kleiner wordt.</p>
      <p sl="de">In dit verband heeft de Ombudsman een belangrijke functie. Vooral wanneer en waar hij zijn werk goed doet. Het is belangrijk dat we op het engagement en het inzicht van de Ombudsman kunnen rekenen. Het is belangrijk dat we niet al te hoge verwachtingen wekken, waaraan niemand kan voldoen.</p>
      <p sl="de">Het is echter ook belangrijk om overal waar zich bij de Europese instellingen misstanden hebben voorgedaan, deze aan te pakken en in deze gevallen zoveel mogelijk naar redelijke oplossingen te zoeken, die de burger dan zeker tevreden zullen stellen.</p>
      <p sl="de">In de praktijk is tot dusver gebleken dat de Ombudsman zijn werk serieus en goed doet. Wij hebben goede hoop dat hij dit ook in de toekomst zal doen, en wij danken hem en de rapporteur voor dit verslag.</p>
    </intervention>
    <intervention id="4-035" speaker_id="36281" name="Silvia Adriana Ţicău" is_mep="True" mode="spoken">
      <p sl="ro">Ik wil de rapporteur gelukwensen en het grote belang van de Europese Ombudsman onderstrepen. In het bijzonder wil ik de positieve gevolgen noemen van zijn aanbevelingen met betrekking tot het gebruik van de talen van de nieuwe lidstaten bij het door het Europees Bureau voor personeelsselectie beheerde werving- en selectieproces. Ook wil ik wijzen op het belang voor de interne markt van de aanbeveling van de Ombudsman waarbij de Commissie werd verzocht in de toekomst geen ongerechtvaardigde beperkingen op te leggen met betrekking tot de officiële talen die mogen worden gebruikt bij het indienen van offertes in het kader van aanbestedingen.</p>
      <p sl="ro">Gezien het belang van de bescherming van persoonsgegevens, ben ik ingenomen met de samenwerking tussen de Europees toezichthouder voor gegevensbescherming en de Europese Ombudsman. In dat verband wil ik slechts wijzen op de communautaire regelgeving inzake de registratie van persoonsgegevens van passagiers van internationale vluchten. Dit soort samenwerking zal in de toekomst steeds belangrijker worden. Ik ben ook blij met de oplossing van de SOLVIT-zaak waardoor een Bulgaarse arts een certificaat heeft gekregen, waardoor hij zijn beroep kan uitoefenen in Frankrijk en …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-036" speaker_id="28427" name="Alessandro Battilocchio" is_mep="True" mode="spoken">
      <p sl="it">Mevrouw de voorzitter, geachte collega’s, mijn complimenten aan de rapporteur. Op basis van de gegevens uit het verslag en op basis van mijn persoonlijke ervaring wil ik als lid van de Commissie verzoekschriften zowel mijn dank uitspreken als een oproep doen. Mijn dank spreek ik uit voor de onmiskenbare voortgang in vergelijking met het voorgaande jaar. Er heeft een stijging plaatsgevonden van ontvankelijke klachten van 449 naar 518, dat is een stijging van 12% naar 16% van het totaal aantal klachten. Daarnaast zijn er ook meer onderzoeken uitgevoerd. Ik denk dat we hiermee op de goede weg zijn.</p>
      <p sl="it">Niettemin, en hier kom ik bij mijn oproep, moeten de inspanningen op het gebied van communicatie worden versterkt. Laat ons samen zoeken naar de meest doelmatige manier om te verzekeren dat de burgers goed geïnformeerd worden over de figuur en de rol van de Europese Ombudsman. Initiatieven kunnen hierbij wellicht het best gelanceerd worden vanuit onze scholen. Op dit gebied zijn dit jaar veelbelovende projecten gestart die nu moeten worden geïmplementeerd en verder gedragen. Op deze manier zullen de cijfers, die nu al goed zijn, stellig verder verbeteren.</p>
    </intervention>
    <intervention id="4-037" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Ombudsman . − Mevrouw de Voorzitter, we hebben heel weinig tijd, omdat u over zes of zeven minuten moet gaan stemmen. Daarom verontschuldig ik mij bij alle sprekers. Ik wil alle leden van het Parlement danken die zo vriendelijk waren om zich gunstig over mijn verslag uit te laten, en ik zou hier – als u mij dat toestaat – slechts op een paar specifieke gevallen willen ingaan.</p>
      <p sl="en">Ik zou kort mijn dank willen uitspreken aan mevrouw Jäätteenmäki en mijnheer Schwab voor de bijzondere steun die ik van hen heb ondervonden en voor het pleidooi dat zij hebben gehouden voor de vergroting van de transparantie door de inspanningen van de Ombudsman. Dit is iets waar ik mij voor blijf inzetten, en ik beloof u mijn inspanningen daartoe te verdubbelen, met ondersteuning van dit Parlement. Ik heb daarvoor uw steun nodig, en ik verzoek u mij die steun te verlenen.</p>
      <p sl="en">Mijnheer Martin, ik zou u graag persoonlijk willen ontmoeten om de gelegenheid te krijgen deze zaak aan te horen en erop te reageren. Ik wil mijnheer Cashman en mijnheer Busuttil danken voor hun opmerkingen en aanmoedigingen. Ik wil ook de leden danken die zich zeer gunstig hebben uitgelaten over de acties van de Ombudsman ter versterking van de activiteiten en rechten van de burgers in de nieuwe lidstaten, die nog meer vertrouwd moeten worden gemaakt met de praktijken van de Ombudsman en de Unie.</p>
      <p sl="en">Nu zou ik concreet willen ingaan op de vragen van mevrouw Harkin, mevrouw Auken en de heer Czarnecki met betrekking tot de zaken die niet in behandeling zijn genomen. Om misverstanden te voorkomen wil ik benadrukken dat elke zaak die bij ons wordt ingediend, wel degelijk wordt afgehandeld. Er is geen enkel geval waarin wij niet hebben geantwoord. Er is geen enkel geval waarin we de klager niet hebben teruggeschreven. We hebben de klager dan schriftelijk meegedeeld waarom de Europese Ombudsman zijn klacht niet verder kan onderzoeken. De 1 021 zaken “waarbij geen actie mogelijk is”, zijn gevallen waarin we de klager niet kunnen helpen door een grondig onderzoek in te stellen, door de zaak over te dragen of door nuttige adviezen te geven. Ik ben deze gevallen nagegaan en kan u daarover het volgende berichten. In een derde van al deze gevallen had de klager reeds contact opgenomen met de instantie die bevoegd is om de klacht in behandeling te nemen, zoals een nationale ombudsman of de Commissie verzoekschriften van het Europees Parlement. 20 procent van de zaken was reeds bij een rechtbank aanhangig gemaakt, zodat ik ze niet in behandeling kon nemen. In 17 procent van de gevallen bleek er geen bevoegde instantie te bestaan die de zaak in behandeling kon nemen. In 13 procent van de gevallen had ik alleen het advies kunnen geven een advocaat in de arm te nemen, maar de klagers hadden dat al gedaan.</p>
      <p sl="en">Ik heb dus geprobeerd om aan al deze gevallen aandacht te besteden. Ik wil u ervan verzekeren dat er nooit een geval is geweest waarin de Ombudsman niet heeft teruggeschreven, een toelichting heeft gegeven en schriftelijke informatie heeft verstrekt. Ik hoop dat uw vragen hiermee zijn beantwoord.</p>
    </intervention>
    <intervention id="4-038" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil nogmaals mijn steun uitspreken voor het verslag van mevrouw Zdravkova en de Ombudsman danken voor de samenwerking. Wat de concrete zaken betreft die hier zijn genoemd, zullen we aanvullende informatie verstrekken. Het is waar dat in gevallen waarin wij een klacht in behandeling nemen, de klagers niet altijd volledig tevreden zijn met de voorgestelde oplossing. De Commissie probeert echter elke zaak op een constructieve manier aan te pakken, en we zullen dit ook blijven doen.</p>
    </intervention>
    <intervention id="4-039" speaker_id="38604" name="Dushana Zdravkova" is_mep="True" mode="spoken" role="rapporteur">
      <p sl="bg">Ik wil graag van deze gelegenheid gebruik maken om alle sprekers nog eens te bedanken voor hun vriendelijke woorden over mijn verslag en mijn werk en het werk van de heer Diamandouros. Dit is een nuttig, en bovenal constructief debat geweest, en ik weet zeker dat dit voor de heer Diamandouros een stimulans zal zijn om zich nog sterker in te spannen voor een nauwere samenwerking met de instellingen. Het zal vooral ook bijdragen tot een betere communicatie met onze Europese burgers. Ik zie dat er veel bezoekers in de zaal aanwezig zijn, en ik hoop dat zij dit debat als nuttig en vooral ook als relevant hebben ervaren.</p>
    </intervention>
    <intervention id="4-040" speaker_id="4238" name="Hans-Peter Martin" is_mep="True" mode="spoken">
      <p sl="de">Mevrouw de Voorzitter, allereerst wil ik de Ombudsman danken voor zijn uitnodiging tot een gesprek. Ik neem de uitnodiging graag aan.</p>
      <p sl="de">Inderdaad heb ik nu het woord gevraagd omdat de heer Cashman aantijgingen en veronderstellingen heeft geuit die ik ten stelligste van de hand wijs. Die uitingen tonen alleen maar aan hoe nerveus men wordt, als het om transparantie gaat.</p>
      <p sl="de">Maar u, mijnheer de Ombudsman, maakt zich sterk voor meer transparantie! Ik kan u slechts aanmoedigen om door te zetten, ook op het terrein van de reiskosten en dergelijke, waar de meerderheid van het Parlement u probeert te dwarsbomen. Volgens mij bent u op de goede weg, mijnheer de Ombudsman!</p>
    </intervention>
    <intervention id="4-041" speaker_id="4453" name="De Voorzitter" is_mep="True" mode="spoken">
      <p sl="it">Het debat is gesloten.</p>
      <p sl="it">De stemming vindt vandaag om 11.00 uur plaats.</p>
      <a text="(De vergadering wordt om 11.05 uur onderbroken en om 11.10 uur hervat)"/>
    </intervention>
  </section>
  <section id="creitem5" title="5. Mededelingen van de Voorzitter">
    <intervention id="4-044" speaker_id="1253" name="De Voorzitter" is_mep="True" mode="spoken">
      <p sl="de">Beste collega’s, twintig jaar geleden, in 1988, heeft het Europees Parlement de “Sacharovprijs voor de vrijheid van denken” in het leven geroepen, die we sedertdien jaarlijks uitreiken.</p>
      <p sl="de">In de loop van deze twintig jaar hebben we deze prijs toegekend aan bijzondere persoonlijkheden of organisaties die zich vaak met gevaar voor eigen leven inzetten voor de mensenrechten en fundamentele vrijheden, die in hun eigen land of wereldwijd tegen onverdraagzaamheid, fanatisme en onderdrukking strijden. De eerste winnaar van de Sacharovprijs was Nelson Mandela, die ik volgende week, in het kader van een uitnodiging om een toespraak te houden voor het pan-Afrikaanse parlement, in Johannesburg zal ontmoeten.</p>
      <p sl="de">Dit jaar heeft de Conferentie van voorzitters besloten de Sacharovprijs 2008 “namens de gesmoorde stemmen van China en Tibet”, zoals de formulering in het ontwerpbesluit van de Commissie buitenlandse zaken luidt, aan Hu Jia te verlenen.</p>
      <a text="(Applaus)"/>
      <p sl="de">Hu Jia, geboren op 25 juli 1973 in Peking, is een van de meest vurige verdedigers van de mensenrechten in de Volksrepubliek China. Deze overtuigde en geëngageerde activist is aangeklaagd vanwege zijn inzet voor het milieu, zijn strijd tegen de gevaren van aids en hiv en voor de naleving van de mensenrechten.</p>
      <p sl="de">Op 27 december 2007 werd Hu Jia op beschuldiging van opruiing tot ondermijning van het openbaar gezag onder huisarrest geplaatst. Op 3 april 2008 werd hij tot een gevangenisstraf van drieënhalf jaar veroordeeld.</p>
      <p sl="de">In de eenzaamheid van zijn cel vecht Hu Jia thans alleen tegen zijn ziekte. Hij lijdt aan levercirrose, maar voor zover wij weten wordt hem regelmatige medische zorg onthouden.</p>
      <p sl="de">De willekeurige arrestatie en veroordeling van Hu Jia heeft tal van reacties uit de hele wereld opgeroepen. Met de verlening van de Sacharovprijs aan Hu Jia uit het Europees Parlement nadrukkelijk en beslist zijn waardering voor de dagelijkse inspanningen van alle verdedigers van de mensenrechten in China in hun strijd voor de vrijheid.</p>
      <a text="(Applaus)"/>
      <p sl="de">Beste collega’s! Ik heb nog een andere korte verklaring. Morgen, op 24 oktober, vieren we het 63-jarig bestaan van de Verenigde Naties. Bij deze gelegenheid wil ik op de nauwe, geëngageerde en succesvolle samenwerking tussen de Europees Unie, het Europees Parlement en de verschillende programma’s en organen van de Verenigde Naties wijzen.</p>
      <p sl="de">Pas kort geleden werd in het kader van de publicatie onder de titel “Improving Lives”, die u allen heeft ontvangen, een balans opgemaakt van de samenwerking in het verleden. In de afgelopen weken hebben we wereldwijd een moeilijke tijd doorgemaakt, vooral in verband met de financiële crisis en haar drastische gevolgen voor de mondiale economie.</p>
      <p sl="de">Juist in dit verband zijn de waarden waarop de Europese Unie is gegrondvest – multilaterale dialoog en solidariteit – van groot belang. Dit geldt eveneens voor onze inzet en verantwoordelijkheid met betrekking tot de ontwikkelingslanden. Ook de internationale conferentie over ontwikkelingsfinanciering, die in november plaatsvindt, zal in dit opzicht een doorslaggevende rol spelen. De grote uitdagingen waarmee we worden geconfronteerd, mogen ons niet blind maken voor de belangen van de ontwikkelingslanden!</p>
    </intervention>
  </section>
  <section id="creitem6" title="6. Stemmingen">
    <intervention id="4-046" speaker_id="1253" name="De Voorzitter" is_mep="True" mode="spoken">
      <p sl="de">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Ontwerp van algemene begroting van de Europese Unie - Begroting 2009 (stemming)">
    <intervention id="4-049" speaker_id="1914" name="Jutta Haug" is_mep="True" mode="spoken" role="rapporteur">
      <p sl="de">Mijnheer de Voorzitter, de verklaring gaat net als in voorgaande jaren – voor de stemming moet hier een aantal technische aanpassingen worden meegedeeld. Ik weet dat dit voor mijn collega’s niet bijster interessant is, maar het moet gewoon in de notulen staan.</p>
      <p sl="de">Ten eerste: zoals reeds in de stemlijst is aangegeven, heeft de stemming over amendement 783 op begrotingslijn 22 02 04 02 alleen betrekking op betalingskredieten.</p>
      <p sl="de">Ten tweede: de toelichtingen bij Global Energy Assessment horen niet bij begrotingslijn 08 03 01, waaraan ze per abuis zijn toegevoegd, maar bij begrotingslijn 08 05 01. Daarom wordt bij amendement 936 op begrotingslijn 08 03 01 niet over de toelichtingen bij Global Energy Assessment gestemd. Deze toelichtingen worden in plaats daarvan opgenomen in amendement 938 op begrotingslijn 08 05 01.</p>
      <p sl="de">Uw enthousiasme is u aan te zien!</p>
      <p sl="de">Ten derde: de heropneming van de middelen die in het voorontwerp van begroting waren toegewezen aan de decentrale agentschappen met hun titels in de begrotingslijnen 1 en 2, strekt zich natuurlijk ook uit tot de personeelsformatie. Dit geldt voor het Europees Geneesmiddelenbureau, het Europees Agentschap voor chemische stoffen, het Europees Agentschap voor de veiligheid van de luchtvaart, het Europees Agentschap voor maritieme veiligheid, het Europees Spoorwegbureau, het Europees Milieuagentschap, het Europees Centrum voor de ontwikkeling van de beroepsopleiding, de Europese Autoriteit voor voedselveiligheid, het Communautair Bureau voor visserijcontrole en het Communautair Bureau voor plantenrassen. De personeelsformaties van deze agentschappen zijn niet expliciet vermeld in de documenten met de amendementen.</p>
      <p sl="de">Ten vierde: op aanwijzing van de Juridische Dienst moet een toelichting bij bepaalde begrotingslijnen licht worden gewijzigd. Het gaat om de zin die begint met de woorden “De Commissie zal” en eindigt met de woorden “voor wat betreft het gebruik van communautaire fondsen”, in de volgende amendementen: amendement 994 op lijn 19 04 01, amendement 1011 op lijn 21 02 01, amendement 1015 op lijn 21 03 01, amendement 1016 op lijn 21 04 01, amendement 1026 op lijn 23 02 01 en amendement 785 op lijn 23 02 02. De correcte versie van deze verklaring is opgenomen in de stemlijst.</p>
      <p sl="de">Ten vijfde: tot slot is vanwege een technisch probleem begrotingslijn 19 06 06 met de titel “Consulaire samenwerking” niet opgenomen in de amendementen, hoewel hij was opgenomen in de nota van wijzigingen nr. 1/2009. Deze nieuwe begrotingslijn wordt daarom met een p.m.-vermelding toegevoegd.</p>
      <p sl="de">Als geen van mijn collega’s bezwaar aantekent tegen de punten die ik hier heb meegedeeld, zal de zittingsdienst alle punten zo opnemen zoals we ze hebben goedgekeurd.</p>
    </intervention>
    <intervention id="4-050" speaker_id="1253" name="De Voorzitter" is_mep="True" mode="spoken">
      <p sl="de">Mevrouw Haug, daar wij veel vertrouwen in u hebben, kunnen we hier nu over gaan stemmen.</p>
      <a text="(Het Parlement keurt het voorstel van de rapporteur goed)"/>
      <p sl="de">Vóór de stemming over amendement 111</p>
    </intervention>
    <intervention id="4-051" speaker_id="4314" name="Catherine Guy-Quint" is_mep="True" mode="spoken">
      <p sl="fr">Mijnheer de Voorzitter, volgens mij hebben wij niet gestemd over het tweede deel van 106. Kunt u dit alstublieft nagaan?</p>
    </intervention>
    <intervention id="4-052" speaker_id="1253" name="De Voorzitter" is_mep="True" mode="spoken">
      <p sl="de">Jawel hoor, dit is gebeurd mevrouw Guy-Quint. De heer Dunstan heeft mij net verteld dat het eerste deel inmiddels voorbij is en dat we al over het tweede deel hebben gestemd.</p>
      <p sl="de">Vóór de stemming over blok 8</p>
    </intervention>
    <intervention id="4-053" speaker_id="23781" name="Janusz Lewandowski" is_mep="True" mode="spoken" role="rapporteur">
      <p sl="en">Mijnheer de Voorzitter, er zijn dit keer geen technische aanpassingen, dus we kunnen nu stemmen.</p>
      <a text="(Applaus)"/>
    </intervention>
    <intervention id="4-054" speaker_id="1253" name="De Voorzitter" is_mep="True" mode="spoken">
      <p sl="de">Dan kunnen we de rapporteur alleen maar feliciteren.</p>
    </intervention>
  </section>
  <section id="creitem8" title="6.2. Ontwerp van algemene begroting 2009 (Afdeling III) (A6-0398/2008, Jutta Haug) (stemming)"/>
  <section id="creitem9" title="6.3. Ontwerp van algemene begroting voor het begrotingsjaar 2009 (afdelingen I, II, IV, V, VI, VII, VIII, IX) (A6-0397/2008, Janusz Lewandowski) (stemming)"/>
  <section id="creitem10" title="7. Welkomstwoord">
    <intervention id="4-058" speaker_id="1253" name="De Voorzitter" is_mep="True" mode="spoken">
      <p sl="de">Beste collega’s, het doet mij groot genoegen de delegatieleden van het parlement van de Republiek Moldavië van harte welkom te kunnen heten. Zij zijn hier in Straatsburg naar aanleiding van de elfde bijeenkomst van het Parlementaire Samenwerkingscomité EU-Moldavië, die gisteren en vandaag plaatsvond.</p>
      <p sl="de">Dat u hier bij ons in het Europees Parlement bent, waarde collega’s, bewijst dat parlementaire dialoog de beste manier is om onze betrekkingen te versterken en oplossingen te vinden voor onbeantwoorde vraagstukken in de oostelijke buurlanden van de Europese Unie.</p>
      <p sl="de">Wij wensen u allen veel succes bij de verkiezingen van volgend jaar en voor uw huidige en toekomstige werkzaamheden. Nogmaals: van harte welkom!</p>
      <a text="(Applaus)"/>
    </intervention>
  </section>
  <section id="creitem11" title="8. Stemmingen (voortzetting)">
    <intervention id="4-060" speaker_id="1253" name="De Voorzitter" is_mep="True" mode="spoken">
      <p sl="nl">We gaan nu verder met de stemmingen.</p>
    </intervention>
  </section>
  <section id="creitem12" title="8.1. Luchthavengelden (A6-0375/2008, Ulrich Stockmann) (stemming)"/>
  <section id="creitem13" title="8.2. Stabilisatie- en associatieovereenkomst EG/Bosnië en Herzegovina (A6-0378/2008, Doris Pack) (stemming)"/>
  <section id="creitem14" title="8.3. Zeepiraterij (B6-0537/2008&#10;) (stemming)">
    <intervention id="4-065" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Ja mijnheer de Voorzitter, ik heb het over het eerste deel van paragraaf 4, bij de stemming in onderdelen. Ik zou willen dat de stemming over het eerste deel van de oorspronkelijke paragraaf herhaald werd.</p>
    </intervention>
    <intervention id="4-066" speaker_id="1253" name="De Voorzitter" is_mep="True" mode="spoken">
      <p sl="de">Ik zie dat de vergadering hiermee instemt. We stemmen hier opnieuw over.</p>
    </intervention>
  </section>
  <section id="creitem15" title="8.4. Gelijkwaardigheid van standaarden voor jaarrekeningen (B6-0544/2008&#10;) (stemming)"/>
  <section id="creitem16" title="8.5. Gevolgen van maatregelen op het gebied van de beveiliging van de luchtvaart en van body scanners voor de mensenrechten, de privacy, de persoonlijke waardigheid en de gegevensbescherming (B6-0562/2008&#10;) (stemming)">
    <intervention id="4-070" speaker_id="28229" name="Manfred Weber" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, namens de EVP-Fractie wil ik een verzoek indienen. Wij zijn het in het Parlement duidelijk over twee dingen eens: ten eerste willen we worden betrokken bij de procedure over deze nieuwe technische varianten. Daarover kan geen besluit worden genomen zonder het Parlement! Ik dank commissaris Tajani, die heeft beloofd het Parlement bij de besluitvorming te zullen betrekken.</p>
      <p sl="de">Ten tweede beseffen we allemaal dat deze nieuwe technische maatregel erg gevoelig ligt. We hebben op dit punt tal van zorgen. De criteria voor de mogelijke toepassingen moeten duidelijk worden vastgelegd. Daarover zijn allen in de plenaire vergadering het eens. Ik wil er vandaag namens de EVP om verzoeken nog vier weken de tijd te nemen en de stemming uit te stellen tot november, omdat commissaris Tajani heeft aangekondigd dat in november een grote hoorzitting over deze kwestie wordt georganiseerd. De EVP is van mening dat we de feiten moeten kennen voordat we een beslissing nemen. Ik hoop dat we hier een meerderheid voor krijgen. Daarom verzoeken wij om de stemming tot november uit te stellen.</p>
    </intervention>
    <intervention id="4-071" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, dames en heren, ik wil mij uitdrukkelijk tegen dit verzoek uitspreken, en wel om de volgende reden: inderdaad hebben we bij de hoorzitting van mijnheer Tajani de mogelijkheid om aanvullende informatie in te winnen en ons standpunt te bepalen. Doel van de onderhavige resolutie is echter dat we de Raad – die zoals u weet reeds tijdens de meest recente zitting van de Raad Justitie en Binnenlandse Zaken een besluit heeft genomen – meedelen dat veiligheid en veiligheidsmaatregelen naar onze mening – tenminste geldt dat voor mijn fractie – onontbeerlijk zijn. Maar het is volstrekt onaanvaardbaar om bodyscanners te gebruiken, dat wil zeggen apparaten waarmee mensen helemaal naakt te zien zijn! Dat is een schending van de menselijke waardigheid, en de veiligheid wordt er ook niet groter door!</p>
      <a text="(Applaus van links en uit het midden)"/>
      <p sl="de">Dit is een uitstekend voorbeeld voor het overdreven veiligheidsdenken, dat hier opgeld doet. We willen met deze resolutie een duidelijk signaal geven dat we tegen dergelijke maatregelen zijn, die overigens ook medisch gezien uiterst omstreden zijn. Wij roepen u daarom op het verzoek van mijnheer Weber van de hand te wijzen.</p>
      <a text="(Applaus)"/>
    </intervention>
    <intervention id="4-072" speaker_id="1253" name="De Voorzitter" is_mep="True" mode="spoken">
      <p sl="de">Hartelijk dank. De ALDE-Fractie heeft verzocht om een hoofdelijke stemming over dit verzoek.</p>
      <a text="(Het Parlement verwerpt het verzoek om uitstel van de stemming)"/>
    </intervention>
  </section>
  <section id="creitem17" title="8.6. Stabilisatie- en associatieovereenkomst EG/Bosnië en Herzegovina (B6-0541/2008&#10;) (stemming)">
    <intervention id="4-075" speaker_id="1191" name="Doris Pack" is_mep="True" mode="spoken">
      <p sl="de">auteur . − Mijnheer de Voorzitter, ik heb een mondeling amendement op paragraaf 22, waarover reeds met andere collega’s overeenstemming is bereikt. We moeten de tekst corrigeren, omdat hij niet helemaal met de feiten strookt. Na “Missing Persons Institute”, achter de puntkomma, moeten we de zin wijzigen. Ik lees de wijziging nu in de Engelse versie voor:</p>
      <p sl="en">“urges the corresponding agencies at the entity level to support the work of the state-level bodies by forwarding to them all the relevant information they gather”.</p>
    </intervention>
    <intervention id="4-077" speaker_id="1253" name="De Voorzitter" is_mep="True" mode="spoken">
      <p sl="de">Dat is paragraaf 22. Ik zie geen verzet hiertegen, dus we gaan erover stemmen.</p>
      <a text="(Het mondeling amendement wordt in aanmerking genomen)"/>
    </intervention>
  </section>
  <section id="creitem18" title="8.7. Herdenking van de Holodomor, de kunstmatig veroorzaakte hongersnood in Oekraïne (1932-1933) (RC-B6-0571/2008&#10;) (stemming)"/>
  <section id="creitem19" title="8.8. Werkzaamheden van de Europese Ombudsman (2007) (A6-0358/2008, Dushana Zdravkova) (stemming)">
    <intervention id="4-081" speaker_id="38604" name="Dushana Zdravkova" is_mep="True" mode="spoken" role="rapporteur">
      <p sl="en">Mijnheer de Voorzitter, zoals gezegd luidt mijn mondelinge amendement (op paragraaf 23) als volgt: “stelt voor dat de Ombudsman maatregelen treft om het aantal klachten waarbij geen actie mogelijk is, te verminderen”. Het einde van de paragraaf is gewijzigd.</p>
    </intervention>
    <intervention id="4-083" speaker_id="38604" name="Dushana Zdravkova" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil alleen de woorden “door de eerste Europese Ombudsman” schrappen uit het eerste deel van het amendement.</p>
    </intervention>
    <intervention id="4-084" speaker_id="1253" name="De Voorzitter" is_mep="True" mode="spoken">
      <p sl="de">Hiermee is de stemming beëindigd.</p>
    </intervention>
  </section>
  <section id="creitem20" title="9. Samenstelling interparlementaire delegaties: zie notulen"/>
  <section id="creitem21" title="10. Stemverklaringen">
    <intervention id="4-090" speaker_id="28316" name="Hannu Takkula" is_mep="True" mode="spoken">
      <p sl="fi">Mevrouw de Voorzitter, allereerst wil ik zeggen dat ik blij ben dat er over het begrotingspakket is gestemd en dat het is aangenomen. Als ondervoorzitter van de Commissie cultuur en onderwijs heb ik natuurlijk vooral de zaken op dit gebied gevolgd en ik ben blij dat een belangrijk project, het Europees Jeugd Olympisch Festival in Tampere, door de stemming is gekomen.</p>
      <p sl="fi">Het is belangrijk ervoor te zorgen dat wij de begroting gebruiken om projecten te bevorderen die dichtbij het publiek staan. Dan kunnen de mensen zien en ervaren hoe de Europese Unie in hun regio functioneert. Dit is een sterke begroting, maar ik moet zeggen dat ik bij één punt, waar wordt gesproken over de Europese Unie als mondiale partner, en dat is punt 134, vermoedelijk verkeerd heb gestemd, doordat ik de fractielijst volgde, maar het niet helemaal met alles eens ben. Het is wellicht goed hierop te wijzen, maar in andere opzichten kan ik zeggen dat ik tevreden ben met deze ontwerpbegroting en ik ben blij dat zij is aangenomen.</p>
    </intervention>
    <intervention id="4-091" speaker_id="4382" name="Avril Doyle" is_mep="True" mode="spoken">
      <p sl="en">Mevrouw de Voorzitter, ik heb mij onthouden van stemming over amendement 134 op het verslag over het ontwerp van algemene begroting 2009, gezien de onoprechtheid en het cynisme van de indieners van dit amendement die munt willen slaan uit de echte zorgen en angsten van vele burgers, door te impliceren dat middelen uit ontwikkelingsfondsen van de EU thans – en in het verleden – aan regeringen en organisaties worden gegeven voor programma’s die onder meer gericht zijn op, ik citeer: “gedwongen abortus, gedwongen sterilisatie en kindermoord”, dingen die wij absoluut veroordelen, dat hoeft niet eens te worden gezegd. De eigenlijke motivering van dit amendement is dat de indieners al met één oog naar de komende Europese verkiezingen van juni kijken. Zij bestempelen hun amendement als, ik citeer: “poging om te voorkomen dat dergelijke projecten EU-middelen krijgen uit de communautaire begroting 2009”. Aangezien EU-middelen nog nooit voor dergelijke doelen zijn gebruikt, maar altijd worden besteed in overeenstemming met de Internationale Conferentie over bevolking en ontwikkeling van Caïro, en aangezien in de ontwerpbegroting voor 2009 ook geen voorstellen worden gedaan om EU-middelen voor dergelijke doelen uit te geven, zullen alle onbevooroordeelde en oprechte commentatoren erkennen dat de indieners hier een vals politiek spel spelen.</p>
    </intervention>
    <intervention id="4-093" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">Ik heb zowel de begroting voor 2009 als het voorstel om die te verhogen ten opzichte van het door de Commissie voorgestelde bedrag gesteund. Hoewel het voorstel niet ver genoeg gaat om aan de gigantische verwachtingen van alle lidstaten te voldoen, of om alle politieke prioriteiten volledig uit te voeren, ben ik van mening dat het wel in overeenstemming is met het grondbeginsel van de EU, namelijk solidariteit.</p>
      <p sl="bg">Door financiële middelen beschikbaar te stellen voor de minder ontwikkelde landen en regio’s, heeft het financiële instrument zichzelf bewezen als een belangrijke factor voor de realisering van een evenwichtige ontwikkeling. Daarbij speelt het Cohesiefonds een belangrijke rol, aangezien dat gericht is op die lidstaten die via dit fonds de kloof tussen de economische en sociale ontwikkelingsniveaus van de verschillende regio’s moeten dichten. Het is vooral belangrijk voor de nieuwe lidstaten, die de financiële middelen van de Gemeenschap hard nodig hebben. Ik ben van mening dat aan deze middelen geen voorwaarden mogen worden verbonden die verder gaan dan de goedgekeurde regels en procedures van de Europese Unie.</p>
      <p sl="bg">Zij zijn van groot belang om Bulgarije te helpen zijn ontwikkelingsachterstand in te halen en de gemiddelde levensstandaard van de Europese Unie te bereiken. Het feit dat het voorstel om middelen uit het Cohesiefonds in de reserve te zetten, is afgestemd, is een goed besluit. Het voorstel was gebaseerd op vage criteria, met name op het punt van de terugbetaling van ingehouden middelen. Naar mijn mening beschikken de Europese Commissie en het Europees Parlement over voldoende controlemechanismen om ervoor te zorgen dat de middelen doeltreffend worden besteed.</p>
    </intervention>
    <intervention id="4-094" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik heb de ontwerpbegroting 2009, in het bijzonder de begroting van de Commissie, niet goedgekeurd. Waarom? Ik wil een politiek statement maken door op geen enkele manier instemming met de werking van de Commissie te laten blijken.</p>
      <p sl="nl">In het algemeen beschouw ik de Commissie als een instelling die per definitie, wat haar beginselen betreft, ondemocratisch werkt, vermits het eigenlijk gaat om een college van zuiver politiek benoemde hoge ambtenaren, die zich echter gedragen als een soort Europese mandarijnen die nauwelijks controle dulden en die eigenlijk ook niet gesanctioneerd kunnen worden.</p>
      <p sl="nl">Op politiek gebied dan, wat de begroting 2009 betreft, verzet ik mij in de eerste plaats tegen de onophoudelijke inspanningen van de Commissie om mordicus verder te gaan op de verdoemde weg van de toetreding van het islamitische en niet-Europese Turkije tot de Europese Unie. Ik ben niet van plan om deze politiek mee goed te keuren.</p>
    </intervention>
    <intervention id="4-096" speaker_id="38724" name="Colm Burke" is_mep="True" mode="spoken">
      <p sl="en">Mevrouw de Voorzitter, bij de stemming hebben wij de strekking van amendement 134 van mevrouw Sinnott gesteund, om te voorkomen dat communautaire steun wordt verleend aan programma’s van welke regering of organisatie dan ook die bijgedragen tot een programma in het kader waarvan mensenrechtenschendingen als gedwongen abortus, onvrijwillige sterilisatie of kindermoord plaatsvinden.</p>
      <p sl="en">Ik acht het evenwel belangrijk om vraagtekens te plaatsen bij de manier waarop mevrouw Sinnott dit amendement heeft gemotiveerd. In haar persverklaring van deze week noemde zij landen als China en Vietnam, waar volgens haar EU-middelen, die worden verstrekt via het VN-Bevolkingsfonds (UNFPA), voor gedwongen abortus, onvrijwillige sterilisatie en kindermoord worden gebruikt. Vanochtend sprak ik de directeur van het UNFPA-kantoor in Brussel, die mij heeft meegedeeld dat het UNFPA geen steun geeft aan dwangmaatregelen of abortus. De organisatie houdt zich aan het mandaat van de Internationale Conferentie over bevolking en ontwikkeling van 1994, waarin duidelijk wordt gesteld dat reproductieve gezondheidszorgprogramma’s zonder enige vorm van dwang in het ruimste aanbod van diensten moeten voorzien. Bovendien heeft de wereldgemeenschap besloten dat abortus nooit had mogen worden gepropageerd als methode voor gezinsplanning. De Chinese burgers hebben geprofiteerd van de aanwezigheid van het UNFPA en de initiatieven die het in dat land heeft ontplooid. In de delen van China – en andere landen – waar het UNFPA actief is, krijgen vrouwen meer mogelijkheden voor eigen beslissingen op het vlak van reproductieve gezondheid en hebben zij de beschikking over meer informatie over en een vrijere toegang tot reproductieve gezondheidszorg.</p>
    </intervention>
    <intervention id="4-097" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, dit was een ingewikkelde stemming en een ingewikkelde begroting. Ik betreur dat amendement 133 niet is aangenomen, aangezien het voor meer aandacht had gezorgd voor de behoeften van kinderen met een handicap die in tehuizen worden verpleegd. Ons doel was om die kinderen uit de tehuizen te halen. Deze kwestie is nog niet van de baan, en we zullen blijven vechten voor de rechten van deze kinderen. Ik hoop dat de voorzitter van de Commissie op mijn brief over dit onderwerp zal antwoorden.</p>
    </intervention>
    <intervention id="4-099" speaker_id="1186" name="Astrid Lulling" is_mep="True" mode="spoken">
      <p sl="fr">Mevrouw de Voorzitter, ik heb tegen de resolutie over het ontwerp van algemene begroting van de Europese Unie gestemd, omdat op het laatste moment opnieuw is geprobeerd – via een amendement van de Fractie De Groenen/Vrije Europese Alliantie, dat de meeste van mijn collega’s niet hebben gezien en waarvan zij de reikwijdte niet hebben kunnen bepalen – om het befaamde Cox-pakket betreffende de toekomstige status van de parlementsleden zodanig te interpreteren dat hun vrijwillige pensioenfonds betekenisloos zou worden.</p>
      <p sl="fr">Het amendement geeft niet weer wat uitdrukkelijk in het Cox-pakket is overeengekomen. Er kan dus geen sprake van zijn dat vrijwel alle leden de mogelijkheid wordt ontnomen om nieuwe rechten te verwerven. Het kan niet zo zijn dat dit amendement ook maar enig gevolg heeft voor de uitvoeringsbepalingen die op dit gebied moeten worden vastgesteld.</p>
      <p sl="fr">Wij zullen ervoor zorgen dat deze situatie gecorrigeerd wordt, omdat de stemming is gehouden terwijl de leden volledig in het ongewisse waren. Zij zijn zojuist naar mij toegekomen en zijn allen verbijsterd over de werkelijke reikwijdte van dit amendement. Als vicevoorzitter van het pensioenfonds zal ik erop toezien dat dit wordt rechtgezet.</p>
    </intervention>
    <intervention id="4-100" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik heb bij de eindstemming over het ontwerp van algemene begroting 2009 voor de verschillende Europese instellingen, inclusief uiteraard het Parlement, tegen gestemd. In de eerste plaats omdat ik er niet van overtuigd ben dat al deze Europese instellingen zonder uitzondering zuinig en verantwoordelijk omspringen met het vele belastinggeld dat erin omgaat. Integendeel, eerlijk gezegd.</p>
      <p sl="nl">De Europese instellingen, daar moeten we ons goed van bewust zijn, hebben bij onze kiezers een imago van vetpotten waar overbetaalde en onderbelaste apparatsjiks en parlementsleden een soort nomenclatuur naar Sovjetmodel vormen, waar beslissingen dikwijls over de hoofden van de burgers heen en zeker tegen de wil en de belangen van de burgers in worden genomen.</p>
      <p sl="nl">Dat is een imago dat wij hebben, dat zeker niet voor alles en iedereen terecht is, maar waarvoor in een flink aantal Europese instellingen wel een grond van waarheid is, vrees ik.</p>
      <p sl="nl">Ik denk dat we nog veel voor eigen deur zullen moeten vegen vooraleer wij een positiever beeld van ons Europa zullen kunnen schetsen.</p>
    </intervention>
    <intervention id="4-102" speaker_id="28323" name="Oldřich Vlasák" is_mep="True" mode="spoken">
      <p sl="cs">Graag licht ik hierbij toe waarom ik voor het verslag van de heer Stockmann betreffende luchthavengelden heb gestemd. Ten eerste was ik het eens met de verplichting om de volledige vervoersprijs inclusief luchthavengelden te vermelden op vliegtickets en aanbiedingen. Dit verschaft passagiers meer doorzichtigheid bij het maken van hun keuze en stimuleert de economische concurrentie. Ik sta echter vooral achter de limiet waardoor voor grote vliegvelden en het grootste vliegveld van elke lidstaat een gemeenschappelijk stelsel van luchthavengelden zal gelden. Hierdoor worden de kleinere vliegvelden in staat gesteld lagere prijzen aan te bieden en dus te concurreren op de markt, die momenteel erg ondoorzichtig is. Juist voor de regionale vliegvelden biedt dat mogelijkheden tot ontwikkeling en de uitbreiding van het beschikbare aanbod aan luchtvaartdiensten voor onze burgers.</p>
    </intervention>
    <intervention id="4-104" speaker_id="1164" name="Bruno Gollnisch" is_mep="True" mode="spoken">
      <p sl="fr">Mevrouw de Voorzitter, ik wil graag zeggen dat, gezien de toenemende dreiging van piraterij op open zee rondom de Hoorn van Afrika, de ontwerpresolutie over piraterij de wens van de lidstaten ondersteunt om een gecoördineerde marineactie uit te voeren. De amendementen betreffen, jammer genoeg, voor het merendeel vrome wensen of verwijzen naar vanzelfsprekende zaken, zoals het afglijden van Somalië naar een anarchie, gebeurtenissen waarvan uiteraard alle gevolgen in kaart moeten worden gebracht.</p>
      <p sl="fr">Het is zeker dat piraterij niet effectief kan worden bestreden wanneer de basis van de piraten niet wordt vernietigd. Het is eveneens jammer dat de tekst geen verwijzing maakt naar de hoofdoorzaak van de terugkeer van piraterij, namelijk de afkalving van de Europese invloed op de beschaving in dit deel van de wereld.</p>
      <p sl="fr">Tot slot vind ik het nogal vreemd om aan de zeestrijdkrachten van de lidstaten te willen vragen om de piraterijbestrijdingstaken als het ware los te koppelen van de acties die worden uitgevoerd in het kader van de operatie “Enduring Freedom”. Waarom is niet helemaal duidelijk: net alsof Bin Laden in een kano via Pakistan uit Afghanistan zou vluchten en zou proberen Nieuw-Zeeland te bereiken. Ik begrijp dat men een onderscheid wil maken, maar de schepen die daar ter plekke zijn, moeten uiteraard beide missies uitvoeren.</p>
    </intervention>
    <intervention id="4-106" speaker_id="2081" name="Peter Skinner" is_mep="True" mode="spoken">
      <p sl="en">Mevrouw de Voorzitter, internationale standaarden voor jaarrekeningen vormen een centraal onderdeel van de taal van financiële diensten. Voor beleggers betekent het initiatief om de nationale standaarden voor jaarrekeningen aan de IFRS aan te passen, een grote stap vooruit. Hierdoor zullen bedrijven in staat worden gesteld jaarrekeningen in één basisvorm te publiceren die in de belangrijkste economieën van de wereld wordt aanvaardt. Canada, China, Japan, de VS – en naar het schijnt inmiddels ook India – hebben overeenstemming bereikt over de wens om hun standaarden aan te passen aan de IFRS.</p>
      <p sl="en">Als rapporteur voor de transparantierichtlijn juich ik dit toe, maar het eigenlijke werk van de aanpassing moet nog worden verricht. Daarom hebben mijn corapporteur, Margarita Starkevičiūtė, en ik ons uitgesproken voor de amendementen die erop zijn gericht de voortgang van dit aanpassingsproces te volgen. Ik ga ervan uit dat de Commissie in haar gesprekken met de verschillende nationale autoriteiten de vaart erin zal weten te houden. Wat betreft de Verenigde Staten vind ik het belangrijk dat we ervan op aan kunnen dat de nieuwe regering de duidelijke vorderingen maakt die geboden zijn. De Commissie moet daartoe de nodige druk blijven uitoefenen.</p>
      <p sl="en">Wat de standaarden voor jaarrekeningen zelf betreft, is het van essentieel belang dat er wordt vastgehouden aan de onderliggende benadering die is afgesproken in het kader van de International Accounting Standards Board (IASB). De integriteit van deze regels zal op de proef worden gesteld door pogingen om er op allerlei nationale gronden van af te wijken. Hiertegen moeten we ons met kracht verzetten, en ondanks dergelijke druk moeten we ons inzetten voor een verslagleggingsmethode op basis van de waarde in het economisch verkeer.</p>
    </intervention>
    <intervention id="4-108" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, ik heb mij bij de resolutie over vliegtuigveiligheid en bodyscanners onthouden, niet omdat ik bezwaar heb tegen het voorbehoud dat erbij gemaakt wordt wegens het recht op privacy voor de reizigers, integendeel. Ook ben ik van oordeel dat de bodyscanners niet in gebruik genomen kunnen worden zonder een duidelijke wetenschappelijke en medische beoordeling van de mogelijke gevolgen van het gebruik van de technologie in kwestie voor de gezondheid van de gebruikers.</p>
      <p sl="nl">Ik kan alleen maar betreuren dat het voorstel om de stemming nog even uit te stellen en commissaris Tajani uit te nodigen ter zake een studie voor te stellen die ons misschien in staat zal stellen om met meer kennis van zaken over het gebruik van bodyscanners te oordelen, is weggestemd.</p>
      <p sl="nl">Het gaat om een zeer ernstige zaak: de veiligheid van de burgers en het gebruik van een baanbrekende nieuwe technologie. Daarom vind ik het bijzonder spijtig dat we deze kwestie in ons Parlement slordig aanpakken.</p>
    </intervention>
    <intervention id="4-110" speaker_id="28173" name="Zita Pleštinská" is_mep="True" mode="spoken">
      <p sl="sk">namens de PPE-DE-Fractie . – Mevrouw de Voorzitter, als één van de coauteurs van de resolutie van het Europees Parlement over de herdenking van de Holodomor, de kunstmatig veroorzaakte hongersnood in Oekraïne (1932-1933), wil ik namens de PPE-DE-Fractie graag ten eerste mijn dank uitbrengen aan alle parlementsleden die voor deze resolutie hebben gestemd.</p>
      <p sl="sk">Onder leiding van mijn fractie, de PPE-DE, is er een compromis bereikt, op grond waarvan op verzoek van de Sociaal-democratische Fractie in het Europees Parlement het woord genocide is geschrapt. Na het debat van gisteren, waar u bij was, en waar de emoties hoog opliepen en er harde woorden zijn gevallen van de kant van commissaris Antonio Tajani, kan er echter geen twijfel bestaan over hoe deze afschuwelijke daad, waardoor tien miljoen mensen om het leven zijn gekomen, genoemd zou moeten worden. Het is nu aan de historici om, op grond van de feiten en zolang er nog getuigen in leven zijn, een einde te maken aan het verzwijgen en verdoezelen van wat er echt gebeurd is. Er moeten boeken verschijnen die een waarheidsgetrouwe getuigenis geven van de grote hongersnood in Oekraïne.</p>
      <p sl="sk">Door te stemmen voor deze resolutie, waarin de grote hongersnood van 1932-1933 in Oekraïne wordt beschreven als een afschuwelijk misdrijf tegen het Oekraïense volk en de menselijkheid, hebben we vandaag een door Stalin uitgescheurde bladzijde uit de Europese geschiedenis opnieuw in de geschiedschrijving opgenomen.</p>
    </intervention>
    <intervention id="4-111" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, ik heb voor de resolutie over de Holodomor, de grote hongersnood in Oekraïne, gestemd. In deze resolutie wordt deze hongersnood terecht een afschuwelijke misdaad tegen het Oekraïense volk en tegen de menselijkheid genoemd. Vanwege het standpunt van sommige fracties wordt in de resolutie echter de term “genocide” vermeden, een term die in dit geval redelijk en gepast zou zijn.</p>
      <p sl="en">Het Oekraïense parlement en 26 staten hebben deze misdaad, die de dood van minstens vier miljoen mensen tot gevolg had, als genocide gekwalificeerd. In overweging B van de resolutie wordt bovendien naar het VN-Verdrag inzake de voorkoming en de bestraffing van genocide van 1948 verwezen, dat onmiskenbaar van toepassing is op het geval van Oekraïne. Ik hoop daarom ten zeerste dat het Europees Parlement zich weldra zal aansluiten bij het standpunt dat deze staten hebben ingenomen.</p>
    </intervention>
    <intervention id="4-112" speaker_id="1164" name="Bruno Gollnisch" is_mep="True" mode="spoken">
      <p sl="fr">Mevrouw de Voorzitter, we hebben de Holodomor herdacht, de systematische vernietiging van de Oekraïense boerenbevolking door honger, en ons Parlement heeft erkend, net zoals onze collega zojuist ook heeft gedaan, dat het een genocide was.</p>
      <p sl="fr">Ik wil hier alleen benadrukken dat de daders van deze genocide zich onder de rechters van beschaving te Neurenberg bevonden, een gegeven dat vandaag de dag een discussie over de samenstelling, procedure en conclusies van het proces van Neurenberg mogelijk moet maken. Intellectuelen die deze discussie nu echter in Europa voeren, worden gearresteerd, vastgehouden, achtervolgd, kapot gemaakt, vervolgd en gevangen gezet. Of nog erger, hun advocaten, die dezelfde conclusies trekken, worden op dezelfde wijze achtervolgd.</p>
      <p sl="fr">In het land van de heer Pöttering, bijvoorbeeld, worden ze vervolgd en gearresteerd volgens procedures die doen denken aan stalinistische processen. Wij hebben de Sachorovprijs voor de vrijheid van denken aan een Chinese dissident uitgereikt, terwijl we de prijs net zo goed aan een aantal Europeanen hadden kunnen geven zoals, bijvoorbeeld, de moedige Duitse advocate, Sylvia Stolz.</p>
    </intervention>
    <intervention id="4-114" speaker_id="2229" name="Bernd Posselt" is_mep="True" mode="spoken">
      <p sl="de">Mevrouw de Voorzitter, Doris Pack heeft zoals gewoonlijk een uitstekende tekst ingediend, want ze is niet alleen een expert inzake Zuidoost-Europa, maar ook op het gebied van onderwijs.</p>
      <p sl="de">Ik ben verheugd over het feit dat onderwijs een zwaartepunt vormt in het kader van de stabilisatieovereenkomst. We moeten onze aanpak echter nog verbreden en ons er in de eerste plaats nog intensiever voor inspannen dat eindelijk vooruitgang wordt geboekt bij de visumversoepeling, zodat de jonge mensen in Bosnië en Herzegovina daadwerkelijk in de gelegenheid worden gesteld om Europa in het kader van een studie of reizen te leren kennen.</p>
      <p sl="de">In de tweede plaats is het van cruciaal belang dat we in Sarajevo een Europese multireligieuze universiteit oprichten, die door alle drie de religieuze gemeenschappen van het land wordt gesteund en als Europees centrum van verdraagzaamheid en wederzijds begrip kan fungeren – niet op basis van onverschilligheid, maar op basis van de geworteldheid in de eigen godsdienst. Met onze intensieve ondersteuning voor de Europese universiteit zouden niet alleen de mensen in Bosnië en Herzegovina er aanzienlijk op vooruitgaan, maar zou Bosnië en Herzegovina ook een signaal kunnen doen uitgaan voor het hele continent.</p>
    </intervention>
    <intervention id="4-116" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, het voorliggende verslag van de Commissie verzoekschriften over dit verslag 2007 van de Europese Ombudsman was globaal gesproken zeer positief en ik kan daar voor een keer zeker mee instemmen. Ik heb het verslag dan ook goedgekeurd.</p>
      <p sl="nl">Niettemin wens ik in deze stemverklaring opnieuw op te merken dat het toch merkwaardig is dat het Parlement de Europese Ombudsman feliciteert voor zijn optreden voor een correcte en volledige toepassing van wetten en regels, terwijl wetsovertredingen en verkrachtingen van de regels bij wijze van spreken voor de neus van ons, parlementsleden, dagelijks en op zeer grote schaal plaatsvinden, zonder dat het Parlement ingrijpt of zelfs met medewerking van het Parlement.</p>
      <p sl="nl">Bijvoorbeeld de wijze waarop de Commissie en het Parlement blijven voortbouwen op het Verdrag van Lissabon, dat sinds de volksraadpleging in Ierland politiek en juridisch morsdood is, is een aanfluiting van alle rechtsregels. Ik denk opnieuw dat wij dringend moeten beginnen voor eigen deur te vegen.</p>
    </intervention>
    <intervention id="4-119" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Wij van Junilistan zijn van mening dat de EU-begroting beperkt moet worden tot 1,00 procent van het gemiddelde BNI van de lidstaten. Daarom hebben wij besloten om tegen alle door het Europees Parlement voorgestelde verhogingen te stemmen, terwijl wij van Junilistan tezelfdertijd ingenomen zijn met de paar besparingen die de Begrotingscommissie of individuele leden in de vorm van amendementen hebben voorgesteld.</p>
      <p sl="sv">Er zijn meerdere ongelukkige begrotingslijnen, maar Junilistan betreurt met name de omvangrijke steun voor het gemeenschappelijk landbouwbeleid, het cohesiefonds, de visserijsector en de begrotingslijnen die steun inhouden voor diverse soorten informatiecampagnes. Wij van Junilistan zijn van mening dat iets moet worden gedaan aan het constante heen en weer gependel van het Europees Parlement tussen Straatsburg en Brussel, en dat het Europees Economisch en Sociaal Comité en Comité van de Regio’s moeten worden opgedoekt.</p>
    </intervention>
    <intervention id="4-120" speaker_id="966" name="Jean-Claude Martinez" is_mep="True" mode="written">
      <p sl="fr">Dat 27 landen samen een Europese begroting hebben in de orde van 130 miljard euro, dat wil zeggen even groot als de begroting van Spanje alleen, is onder normale omstandigheden op zich al merkwaardig.</p>
      <p sl="fr">Maar in een Europa waar het ontbreekt aan TGV-verbindingen tussen Finland en Spanje en tussen Frankrijk en Polen, net als aan voorzieningen en personeel voor universiteiten, onderzoeksinstituten en bejaardentehuizen op een continent dat overspoeld wordt door een tsunami van ouderen, vereisen de wereldwijde bankencrisis, de problemen op de huizenmarkt in verschillende landen en het verminderde vertrouwen van bedrijven en werknemers een begrotingsinspanning die ver afwijkt van de gebruikelijke Europese begroting.</p>
      <p sl="fr">Er is dus een uitzonderlijk begrotingsplan nodig voor een groot infrastructureel plan dat via een grootscheeps “Europees financieel referendum” goedgekeurd dient te worden. Dat wil zeggen een Europese lening voor een bedrag van zo’n 1 700 miljard euro dat wordt vrijgemaakt voor de bankensector.</p>
    </intervention>
    <intervention id="4-121" speaker_id="photo_generic" name="Jan Andersson, Göran Färm, Inger Segelström en Åsa Westlund" is_mep="True" mode="written">
      <p sl="sv">Wij, Zweedse sociaaldemocraten, betreuren dat de EU steun aan tabaksproducten geeft terwijl we tezelfdertijd veel geld spenderen aan volksgezondheidscampagnes en maatregelen om het roken in de EU terug te dringen.</p>
      <p sl="sv">Wij vinden het ook een schandaal dat de EU-begroting wordt gebruikt voor steun aan stierengevechten, een traditie die volgens ons niet te verzoenen valt met moderne waarden en dierenrechten.</p>
      <p sl="sv">Wij betreuren ook dat alle vormen van exportsubsidies, samen met melkquota, nog steeds een deel van de EU-begroting opslorpen.</p>
      <p sl="sv">Wij hebben tegen al die voorstellen gestemd.</p>
      <p sl="sv">Wij willen ook verduidelijken waarom wij tegen het voorstel voor een nieuw proefproject ten gunste van kinderen en de rechten van het kind hebben gestemd. De reden is dat dit voorstel geen deel uitmaakt van het compromis tussen de fracties over proefprojecten, en om dit gevoelige compromis niet op de helling te zetten, konden wij het voorstel, waarvan de inhoud ons na aan het hart licht, helaas niet steunen (amendement 133).</p>
      <p sl="sv">Tot slot willen wij er onze grote teleurstelling over uiten dat de amendementen die ten doel hadden de vakbondssamenwerking en het overleg tussen het bedrijfsleven en de vakbondsorganisaties te versterken, niet door het plenum werden aangenomen.</p>
    </intervention>
    <intervention id="4-998" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb voor het verslag van mijn Duitse collega Jutta Haug gestemd over het ontwerp van algemene begroting van de Europese Unie voor 2009 en over de nota van wijzigingen nr. 1/2009 bij het voorontwerp van algemene begroting (VOB). Net als veel andere collega’s betreur ik het feit dat de Raad de toch al lage begroting nog verder heeft gereduceerd: de vastleggingskredieten in de ontwerpbegroting bedragen zo’n 134 miljard euro, dat is een verlaging van 469 miljoen euro ten opzichte van het VOB, terwijl de betalingen zo’n 115 miljard euro bedragen, dat is een verlaging van 1,8 miljard euro. De betalingen komen daarmee uit op 0,89% van het BNI, hetgeen een ongekend laag niveau is, waardoor het verschil tussen de vastleggingen en de betalingen nog groter wordt en dat is in strijd met het begrotingsbeleid. Wat de landbouw betreft, steun ik de opvoering van drie nieuwe fondsen voor het gemeenschappelijke landbouw- en visserijbeleid (het fonds voor herstructurering van de melkveesector, het fonds voor steun voor de milieuvriendelijke schapen- en geitenhouderij in de Europese Unie en het Financieel instrument ad hoc – aanpassing van de vissersvloot aan de economische gevolgen van de gestegen brandstofprijzen).</p>
    </intervention>
    <intervention id="4-122" speaker_id="4507" name="Bastiaan Belder" is_mep="True" mode="written">
      <p sl="nl">Het verslag-Haug krijgt mijn steun niet, omdat het Europees Parlement vraagt om meer uit te geven. Ik steun de nieuwe prioriteiten op het gebied van klimaatverandering en energie. Het is goed dat veel amendementen beogen deze prioriteiten in de begroting beter tot uitdrukking te brengen. Dat betekent evenwel ook dat we moeten aangeven op welke terreinen we willen besnoeien. Hierover vind ik niets in het standpunt van het Parlement terug.</p>
      <p sl="nl">Verder wil ik mij uitspreken voor evenwichtige steun aan de regeringen in het Midden-Oosten. Wat de Palestijnse Autoriteit betreft, behoeft dit punt blijvend aandacht. Het ter beschikking stellen van hulpgeld is wel op zijn plaats, omdat premier Fayad, naar het zich nu laat aanzien, een koers vaart die onze steun verdient.</p>
      <p sl="nl">Tot slot is het terecht dat de Europese Unie extra voedselhulp wil geven aan arme landen wegens de sterk gestegen voedselprijzen. Ik ben het eens met de rapporteur dat de financiering daarvan niet uit het budget voor de Europese landbouw behoort te komen, maar moet komen uit het budget voor extern beleid.</p>
    </intervention>
    <intervention id="4-123" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">Wij steunen de basisbeginselen van de EU-begroting voor 2009 en willen onderstrepen dat de begroting de burgers waar voor hun geld moet bieden. Het in de financiële vooruitzichten vastgelegde kader moet worden gerespecteerd en daarom zijn wij ermee ingenomen dat de begroting ruim binnen dat kader blijft.</p>
      <p sl="sv">Wij willen drastisch snoeien in de landbouw- en regionale steun en de totale begroting terugschroeven. Wij willen de gemeenschappelijke middelen in ruimere mate gebruiken voor onderzoek en ontwikkeling, groei, infrastructuur en veiligheid.</p>
    </intervention>
    <intervention id="4-124" speaker_id="28157" name="Brigitte Douay" is_mep="True" mode="written">
      <p sl="fr">Het Europees Parlement heeft donderdag 23 oktober de begroting voor de Europese Unie voor 2009 in eerste lezing goedgekeurd.</p>
      <p sl="fr">Deze begroting past binnen de bijzondere context van de te krappe financiële doelstellingen 2007-2013 – die de Franse socialisten overigens in 2006 weigerden goed te keuren – van de financiële crisis en de voorbereidingen van Europese verkiezingen van juni 2009.</p>
      <p sl="fr">Een begroting drukt het beleid uit maar dan in cijfers. Het Parlement is erin geslaagd de betalingskredieten weer op een aanvaardbaar niveau te brengen, ondanks de wens van de Raad om drastisch te snijden in de begrotingslijnen die voornamelijk belangrijk lijken te zijn voor de leden, zoals de maatregelen tegen de klimaatverandering, de steun voor het midden- en kleinbedrijf, de groei en het concurrentievermogen of de acties ten behoeve van de burgers.</p>
      <p sl="fr">In dit verband ben ik verheugd dat wij het niveau van de kredieten voor communicatieactiviteiten naar de burgers en de media naar een aanvaardbaar niveau hebben teruggebracht. Ter voorbereiding op de aankomende verkiezingen en om ervoor te zorgen dat burgers willen gaan stemmen, is het van essentieel belang dat zij bewust worden gemaakt van Europese vraagstukken. Alle initiatieven van de Commissie en het Parlement die bedoeld zijn om uit te leggen wat Europa is en wat de toegevoegde waarde ervan is voor het dagelijks leven en voor de voorbereiding op de toekomst, moeten gestimuleerd worden en daaraan moeten voldoende middelen worden toegekend.</p>
    </intervention>
    <intervention id="4-997" speaker_id="1289" name="Proinsias De Rossa" is_mep="True" mode="written">
      <p sl="en">Ik heb tegen amendement 134 gestemd. Door er voor te stemmen zou geloofwaardigheid worden verleend aan de valse beschuldiging van Kathy Sinnott dat de EU gedwongen abortus, onvrijwillige sterilisatie en kindermoord zou financieren.</p>
    </intervention>
    <intervention id="4-125" speaker_id="31123" name="Pedro Guerreiro" is_mep="True" mode="written">
      <p sl="pt">Als wij in vorige begrotingsprocedures al redenen te over hadden om ze onmiddellijk in eerste lezing te verwerpen, dan hebben wij nu nog meer redenen om hetzelfde te doen met het ontwerp van algemene begroting van de Europese Unie voor het begrotingsjaar 2009.</p>
      <p sl="pt">Er zij op gewezen dat de Raad de komende begroting op dezelfde manier benadert als de vorige begrotingen. Ik bedoel hiermee dat hij opnieuw voornemens is dit instrument te gebruiken als basis om het neoliberale EU-beleid voort te zetten. Hoe kan het ook anders.</p>
      <p sl="pt">Uit deze begrotingsprocedure blijkt voor de zoveelste keer dat de EU een tendentieus antwoord biedt op de verergering van de kapitalistische crisis die wordt veroorzaakt door de financiële crisis in het hart van het systeem, namelijk in de Verenigde Staten. Noch de Commissie, noch het Europees Parlement, noch de Raad komt in het kader van de gemeenschapsbegroting met maatregelen die op doeltreffende wijze tegemoetkomen aan de behoeften en de groeiende moeilijkheden van de werknemers en de bevolking in het algemeen, de micro-, kleine en middelgrote ondernemingen en een groot deel van de productieve sector.</p>
      <p sl="pt">Net op het moment dat de structurele crisis in de Europese Unie in alle hevigheid toeslaat, brengt de Raad de betalingen terug tot een “ongekend laag niveau”. Het verschil met het financiële meerjarenkader bedraagt bijna negen miljard euro.</p>
      <p sl="pt">Daarom heb ik tegengestemd.</p>
    </intervention>
    <intervention id="4-126" speaker_id="28131" name="Anna Hedh" is_mep="True" mode="written">
      <p sl="sv">Ik heb mij van stemming onthouden omdat grote delen van het resultaat een teleurstelling zijn. Het is bijvoorbeeld te gek dat de EU tabaksproducenten financiert terwijl we tezelfdertijd veel geld besteden aan volksgezondheidscampagnes en maatregelen om het roken in de EU terug te dringen.</p>
      <p sl="sv">Bovendien is het een schandaal dat de EU-begroting wordt gebruikt voor steun aan stierengevechten, een traditie die volgens mij niet te verzoenen valt met moderne waarden en dierenrechten.</p>
      <p sl="sv">Ik betreur ook dat al die soorten exportsubsidies nog steeds een deel van de EU-begroting opslorpen en dat de amendementen die ten doel hebben de vakbondssamenwerking en het overleg tussen de sociale partners te versterken, niet door het Parlement werden aangenomen.</p>
    </intervention>
    <intervention id="4-127" speaker_id="photo_generic" name="Bairbre de Brún en Mary Lou McDonald" is_mep="True" mode="written">
      <p sl="en">Wij spreken ons ten stelligste uit tegen gedwongen abortus, gedwongen sterilisatie en kindermoord en beschouwen deze handelingen eveneens als mensenrechtenschendingen.</p>
      <p sl="en">Wij hebben ons onthouden van stemming over dit amendement omdat nooit EU-middelen voor dergelijke doeleinden zijn gebruikt en omdat het amendement zich niet duidelijk uitlaat over het belang van het internationale ontwikkelingswerk van geloofwaardige organisaties die vrouwen helpen op het gebied van vruchtbaarheidscontrole, met name seksuele voorlichting, reproductieve gezondheidsdiensten en gezinsplanning, en die zich inzetten voor het recht van vrouwen op gezondheidszorg.</p>
      <p sl="en">Vanwege het belang van deze kwestie stemmen wij weliswaar voor de amendementen 612, 131, 132 en 133, maar we zouden het gepaster vinden om een aparte begrotingslijn voor kinderrechten te creëren. Hieronder zouden dan ook de vraagstukken vallen die in de genoemde amendementen aan bod komen.</p>
    </intervention>
    <intervention id="4-128" speaker_id="4508" name="Erik Meijer" is_mep="True" mode="written">
      <p sl="nl">Door begrotingspost 05020812 en amendement 169 is het onderwerp schoolfruit opeens onverwacht belangrijk geworden, door voorstellen om er voortaan meer geld aan te besteden. Tot nu toe gaat het om een opkoopregeling waarvoor al jaren geld wordt gereserveerd met het doel de fruitkwekers te steunen. Daardoor krijgt het opgekochte fruit een nuttig doel. Voor de toekomst liggen voorstellen voor die vanaf 2010 kunnen leiden tot verruiming van het budget voor "marktordening" met EUR 90 miljoen per jaar of meer. Het Parlement mag hierover alleen maar adviseren. De Raad beslist en de subsidiariteitstoets is niet van toepassing, omdat deze bevoegdheid reeds lang door de artikelen 36 en 37 van het Verdrag is toegewezen aan de EU.</p>
      <p sl="nl">Onze partij, de Socialistische Partij in Nederland, vindt dat een rare gang van zaken. Een schoolfruitregeling kan nuttig zijn om te voorkomen dat kinderen steeds zwaarder en ongezonder worden. De vraag is waarom nu juist de EU daarvoor moet zorgen in plaats van de gemeenten die het onderwijs organiseren. Uit de EU-kas worden nu betalingen gedaan aan de lidstaten, die verplicht zijn om daar zelf een bedrag aan toe te voegen, waarna de uitvoering bij de gemeenten ligt. Die werkwijze levert vooral veel overbodige administratie en omslachtige bureaucratie op.</p>
    </intervention>
    <intervention id="4-129" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de voorzitter, geachte collega’s, ik heb gestemd voor het ontwerp van algemene begroting voor het begrotingsjaar 2009, opgesteld door collega Haug. Ik ben verheugd vast te stellen dat in het voorontwerp van begroting voor het volgende begrotingsjaar meer middelen zijn gereserveerd voor de totale uitgaven aan transport. Verheugd ben ik verder over de instelling van een nieuwe begrotingslijn voor ondersteunende activiteiten in het kader van het Europees beleid op het gebied van vervoer en passagiersrechten. Toch moet ik mijn teleurstelling uitspreken over de afname van de betalingen voor deze posten, al gaat het dan niet om een excessieve afname.</p>
      <p sl="it">Tenslotte wil ik wijzen op de opvattingen van de Commissie LIBE waarvan ik deel uitmaak. Ik sluit mij aan bij collega Dührkop inzake haar tevreden vaststelling dat de verhoging van het budget zoals die dit jaar is voorzien voor titel 18 "Ruimte van vrijheid, veiligheid en rechtvaardigheid" ook voor 2009 blijft gehandhaafd. Dit weerspiegelt het grote belang dat wordt gehecht aan thema’s als veiligheid en bescherming van de vrijheden, aan het beheer van migratiestromen en de controle van de Europese buitengrenzen, thema’s die ook in de ogen van de Europese burgers steeds belangrijker worden.</p>
    </intervention>
    <intervention id="4-130" speaker_id="4274" name="Olle Schmidt" is_mep="True" mode="written">
      <p sl="sv">Zoals altijd wanneer men over een begroting van de omvang van die van de EU stemt, zijn er details waarover men op- of aanmerkingen kan hebben. In het geval van de EU is het natuurlijk in de eerste plaats het landbouwbeleid dat tegen de borst stuit. Daarom kan het vreemd lijken voor een begroting te stemmen waarvan de dominerende begrotingslijn er een is die men het liefst als een van de minst omvangrijke had gezien, of zelfs helemaal niet. Tezelfdertijd moet men het geheel zien, en het goede nieuws is dat het besef groeit dat aanzienlijk meer middelen moeten worden besteed aan wat echt gemeenschappelijke taken zijn – in dit geval het klimaat. Mijn stem moet daarom worden geïnterpreteerd in het licht van het feit dat de ontwerpbegroting dit jaar een verschuiving in de goede richting betekent, niet als kritiekloze steun voor de totale inhoud. Er zijn twee rectificaties, onder andere over steun aan tabaksproducenten, in de notulen van de stemming opgenomen.</p>
    </intervention>
    <intervention id="4-131" speaker_id="4545" name="Catherine Stihler" is_mep="True" mode="written">
      <p sl="en">Amendement 602 is aangenomen door het Parlement. Dit is teleurstellend, omdat de subsidiëring van de tabaksproducenten in de EU hierdoor wordt voortgezet. Jaarlijks sterft een half miljoen EU-burgers als gevolg van tabaksgebruik. Het is een schande dat nog steeds subsidies worden verstrekt voor de teelt van een product dat de dood van zoveel mensen veroorzaakt.</p>
    </intervention>
    <intervention id="4-132" speaker_id="28382" name="Andrzej Jan Szejna" is_mep="True" mode="written">
      <p sl="nl">De goedkeuring van de begroting 2009 van de EU door de centrumrechtse en centrumlinkse krachten in het Europees Parlement, waarvan ook de Griekse afgevaardigden van de ND, de PASOK en LAOS deel uitmaken, toont aan hoezeer het tegen de werknemers gerichte, volksvijandige beleid op de spits wordt gedreven.</p>
      <p sl="nl">In het kader van de strategie van Lissabon en in een tijd waarin het kapitalistisch systeem in een crisis verkeert, benut de EU de begroting om de lasten van deze crisis op de schouders van de werknemers af te wentelen. Zij zet meer vaart achter de kapitalistische herstructureringen, bevordert keiharde, tegen de werknemers gerichte maatregelen om collectieve arbeidsovereenkomsten onderuit te halen, de toepassing van soepele werkgelegenheidsvormen te veralgemenen en de openbare sociale dienstverlening en de sociale verzekeringsstelsels te privatiseren.</p>
      <p sl="nl">De Europese Commissie en het Europees Parlement steken het imperialistisch optreden van de EU een hart onder de riem door de kredieten voor de militarisering van de EU te verhogen, waardoor zij het pad effenen voor de Europese monopolies en deze helpen de markt in derde landen te veroveren.</p>
      <p sl="nl">Met een ´wortel en stok´-beleid probeert de EU de arbeidersbeweging te manipuleren en versterkt zij de repressieve mechanismen om de arbeiders- en volksstrijd de kop in te kunnen drukken. Tegelijkertijd probeert zij via de sociale dialoog de werknemers zover te krijgen dat zij instemmen met het Europese eenrichtingsverkeer.</p>
      <p sl="nl">De delegatie van de Communistische Partij van Griekenland in het Europees Parlement heeft tegen de geheel in het teken van de klassenstrijd staande begroting en tegen de imperialistische plannen van het EU-kapitaal gestemd.</p>
    </intervention>
    <intervention id="4-133" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Bij de stemming over het verslag ter goedkeuring van de begroting 2009, afdeling III – Commissie, heb ik voor de paragrafen 14 en 38 van het verslag gestemd, waarin wordt gepleit voor de ontwikkeling van bestuurlijke capaciteiten met betrekking tot het Nabucco-project.</p>
      <p sl="ro">Ik heb ook gestemd voor amendement 542, dat voorziet in een verhoging van begrotingspost 06 03 04 (Financiële steun aan projecten van gemeenschappelijk belang van het trans-Europese vervoersnetwerk) met 5 miljoen euro. Hoewel dit een heel klein bedrag is in vergelijking met de omvang van de begrotingen die nodig zijn voor de uitvoering van de energieprojecten, ben ik toch van mening dat het belangrijk is dat wij de voor de uitvoering van dit project benodigde institutionele deskundigheid ontwikkelen. Het aanvullende bedrag is bestemd voor de ontwikkeling van de bestuurlijke vaardigheden van de coördinator van het Nabucco-project.</p>
      <p sl="ro">Europa moet zijn bronnen van energievoorziening spreiden. In die zin is het Nabucco-project voor de Europese Unie een strategisch project. Het feit dat deze amendementen met grote meerderheid zijn aangenomen, is een erkenning van het grote belang dat het Europees Parlement aan het Nabucco-project hecht. Verder verwachten wij dat specifieke maatregelen worden getroffen die ertoe zullen leiden dat de bouw van de Nabucco-pijpleiding kan worden begonnen.</p>
    </intervention>
    <intervention id="4-134" speaker_id="1311" name="Gary Titley" is_mep="True" mode="written">
      <p sl="en">EP-leden van de Britse Labour-partij pleiten sinds jaar en dag voor een hervorming van het GLB, met name voor hervormingen die bezuinigingen opleveren, en zij zijn dus tegen maatregelen die onnodige kosten met zich meebrengen. In het bijzonder is de Labour-delegatie in het Europees Parlement tegen de subsidiëring van de tabaksproductie, stierengevechten, nieuwe middelen voor zuivel, schapen en geiten en middelen voor voorlichting inzake het GLB.</p>
      <p sl="en">De leden van de Britse Labour-partij verwelkomen elke gelegenheid om kleine en middelgrote ondernemingen te steunen, aangezien deze de ruggengraat van onze economie vormen en de meeste werkgelegenheid bieden in de EU. Consolidatie van de uitgaven in één begrotingsrubriek zorgt ervoor dat er meer aandacht kan worden besteed aan de behoeften van het MKB.</p>
    </intervention>
    <intervention id="4-996" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb voor de resolutie over de afdelingen van de begroting van de Europese Unie gestemd, behalve voor de begroting van de Europese Commissie, op basis van het verslag van mijn Poolse collega Janusz Lewandowski. Hoewel de begrotingen die onder dit verslag vallen geen grote problemen lijken op te werpen, blijf ik ervan overtuigd dat er niet voldoende middelen aan het Europees Parlement worden toegekend die in lijn zijn met de politieke verantwoordelijkheden die het tijdens de ontwikkeling van de verdragen heeft gekregen en de activiteiten van haar leden en, daarbij, de plaats die het Parlement inneemt bij het overbruggen van de kloof die is ontstaan tussen de Europese integratie en de Europese burgers, zoals telkens blijkt uit de verschillende recent gehouden referenda. Net als de grote meerderheid van mijn collega’s, steun ik de voorgestelde uitbreiding van de controlecapaciteit van de Europese Rekenkamer door het creëren van 20 extra posten. De kosten voor de financiering van de uitbreiding van het gebouw van de Rekenkamer moeten voor de belastingbetaler zo laag mogelijk worden gehouden. Het is een goed idee om deze kosten over een periode van vier jaar rechtstreeks via de begroting te financieren, in plaats van de veel hogere kosten die zouden voortvloeien uit een over 25 jaar gespreide huurkoopovereenkomst via een verhullende manoeuvre te proberen te maskeren.</p>
    </intervention>
    <intervention id="4-136" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Het uitgangspunt van het verslag is een nauwere institutionele samenwerking door een algemene toename van de posten in de EU-instellingen. De rapporteur denkt dat op die manier de efficiëntie zal verbeteren. Er wordt bijvoorbeeld voorgesteld om de personeelssterkte van de fracties met 53 posten uit te breiden. Bovendien worden, naast de nieuwe posten die in de ontwerpbegroting zijn opgenomen, nog eens twee hogere posten gecreëerd.</p>
      <p sl="sv">Wij van Junilistan zijn grote voorstanders van het effectiever maken van het EU-systeem, maar zijn van mening dat dit niet automatisch wordt gerealiseerd door meer posten. Wij zijn principieel tegen een toename van de begroting en van het aantal posten, omdat wij vinden dat dit meer bureaucratie en minder nationale zelfbeschikking inhoudt. Wat de extra posten in de fracties betreft, blijven wij erbij dat ze in de eerste plaats de grote fracties ten goede zullen komen, waardoor het voor andere fracties moeilijker wordt om een eigen beleid te voeren.</p>
      <p sl="sv">Bovendien heeft het Europees Parlement eerder al stappen ondernomen om EU-bijdragen in te voeren voor “Europese partijen” en ermee verbonden partijpolitieke stichtingen. Wij zijn van mening dat men op die manier de grote gevestigde politieke partijen en hun fracties in het Europees Parlement meer dan voldoende heeft begunstigd op kosten van de belastingbetalers. Wij van Junilistan hebben daarom besloten om tegen het verslag te stemmen.</p>
    </intervention>
    <intervention id="4-137" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de voorzitter, geachte collega’s, ik heb gestemd voor het ontwerp van algemene begroting 2009, zoals gepresenteerd in het verslag van collega Lewandowski. Ik ben van mening dat de Europese Unie de financiële discipline streng in het oog moet houden teneinde een krachtig signaal te geven in deze tijden van grote onzekerheid op de verschillende markten. Ik wil benadrukken dat er veel te winnen is met het aanhalen van de interinstitutionele samenwerking.</p>
      <p sl="it">Tenslotte acht ik het noodzakelijk mijn bezwaar uit te spreken tegen amendementen die voorzien in het serieus snijden in Europese structuurfondsen voor Zuid-Italiaanse regio’s. Hoewel moet worden onderkend dat in deze regio’s het beheer van de fondsen kan worden verbeterd, is dit niet de manier om te komen tot een geïntegreerd Europa. Als een kraan lekt, sluiten we de kraan niet af maar repareren we de leiding. Dat uitgangspunt geldt ook hier.</p>
    </intervention>
    <intervention id="4-138" speaker_id="2295" name="Hannes Swoboda" is_mep="True" mode="written">
      <p sl="de">Met betrekking tot amendement 4 op het verslag-Lewandowski wil ik erop wijzen dat de PSE-Fractie dit amendement bij vergissing niet mede heeft ondertekend, maar wel volledig gesteund heeft en nog steeds steunt.</p>
    </intervention>
    <intervention id="4-139" speaker_id="1311" name="Gary Titley" is_mep="True" mode="written">
      <p sl="en">De EP-leden van de Britse Labour-partij zijn voor het beginsel dat het Europees Parlement kennisgebaseerd dient te zijn, maar heeft vanwege de huidige financiële omstandigheden en de daaruit voortvloeiende noodzaak om te bezuinigen, besloten zich te onthouden van stemming over het besluit om het fractiepersoneel uit te breiden.</p>
    </intervention>
    <intervention id="4-141" speaker_id="31123" name="Pedro Guerreiro" is_mep="True" mode="written">
      <p sl="pt">Zoals wij in de loop van dit proces meermaals hebben benadrukt, hebben wij hier te maken met een opzettelijke poging om “concurrentie” te verwarren en te identificeren met “transparantie”.</p>
      <p sl="pt">Uiteraard is het noodzakelijk om duidelijke criteria te handhaven en te bepalen waarvoor de luchthavengelden precies betaald worden.</p>
      <p sl="pt">Dit mag echter niet gebeuren in het kader van een beleid dat gericht is op de liberalisering en de privatisering van een strategische openbare dienst als het luchtvervoer en te dien einde zweert bij de oprichting van een “werkelijk concurrerende luchthavenmarkt”, de toepassing van het beginsel “de gebruiker betaalt” en een renderende openbare dienstverlening. Zoals wij al eerder onderstreepten, wordt zelfs geprobeerd om de zogenaamde “regulerende rol” te onttrekken aan het overheidstoezicht en in handen te geven van “onafhankelijke” regelgevende instanties of autoriteiten.</p>
      <p sl="pt">Wij herhalen dat eerdere privatiseringsrondes in de sector niet alleen geen meerwaarde in de dienstverlening hebben opgeleverd, maar bovendien banen hebben vernietigd, de rechten van werknemers hebben aangetast en soms zelfs technische en operationele problemen hebben veroorzaakt.</p>
      <p sl="pt">Ofschoon de ultraperifere regio’s niet uitdrukkelijk worden uitgesloten van de toepassing van de richtlijn (er wordt rekening gehouden met de permanente natuurlijke en geografische beperkingen en nadelen waarmee deze regio’s geconfronteerd worden en er wordt voorzien in passende uitzonderingen voor wat betreft de naleving van de verplichtingen inzake universele openbare dienstverlening), zoals wij hebben bepleit, stellen wij met voldoening vast dat het toepassingsgebied van de richtlijn beperkt blijft tot luchthavens met meer dan vijf miljoen passagiers per jaar.</p>
    </intervention>
    <intervention id="4-142" speaker_id="4542" name="Timothy Kirkhope" is_mep="True" mode="written">
      <p sl="en">De Britse Conservatieven erkennen weliswaar dat de heffingen die luchthavens hun gebruikers in rekening brengen, af en toe gecontroleerd dienen te worden, maar zij hebben zich onthouden van stemming over de amendementen in de tweede lezing van de ontwerprichtlijn inzake luchthavengelden. Dit omdat zij menen dat de regulering van bepaalde regionale luchthavens nog steeds overbodig is en hun concurrentievermogen zou kunnen ondermijnen. De Conservatieven vonden het in de eerste lezing belangrijk om in de EU een drempelpercentage in te voeren. De huidige drempel is willekeurig en houdt geen rekening met het concurrentievermogen van de sector.</p>
    </intervention>
    <intervention id="4-143" speaker_id="28251" name="Jörg Leichtfried" is_mep="True" mode="written">
      <p sl="de">Ik stem voor de door Ulrich Stockmann gepresenteerde richtlijn inzake luchthavengelden.</p>
      <p sl="de">Door dit verslag wordt misbruik bemoeilijkt en concurrentievervalsing teruggedrongen. Op die manier kan worden voorkomen dat luchthavens misbruik maken van hun machtspositie op de markt door buitensporige heffingen op te leggen aan de luchtvaartmaatschappijen.</p>
      <p sl="de">Ik vind het goed dat de hoogte van de heffingen voortaan sterker wordt gedifferentieerd en dat het nieuwe systeem dus ook consumentvriendelijker wordt. Voor passagiers is het in elk geval belangrijk om te weten hoe en op welke basis de heffingen worden berekend.</p>
      <p sl="de">Ook is het belangrijk dat bij deze richtlijn uniforme bepalingen worden vastgesteld inzake wederzijdse informatieplicht, transparantievereisten en methoden voor de berekening van de heffingen.</p>
    </intervention>
    <intervention id="4-144" speaker_id="1186" name="Astrid Lulling" is_mep="True" mode="written">
      <p sl="de">Net als in de eerste lezing stem ik ook in de tweede lezing niet in met de richtlijn inzake luchthavengelden, omdat het onderhavige voorstel tot een onaanvaardbare discriminatie van de luchthaven Luxemburg zal leiden. Dat is geen manier om met een klein land om te gaan. De toepassing van de richtlijn op de luchthaven Luxemburg met zijn 1,6 miljoen passagiers per jaar en de niet-toepassing op de naaste concurrenten Frankfurt-Hahn en Brussel-Charleroi, die meer dan drie miljoen passagiers verwerken, is een ondraaglijke discriminatie op de interne markt, alleen maar omdat er een nationale grens tussen Luxemburg en de andere luchthavens ligt.</p>
      <p sl="de">Niet nationale grenzen, maar objectieve criteria moeten van doorslaggevende betekenis zijn voor deze richtlijn, wanneer deze ten doel heeft te voorkomen dat een luchthaven misbruik maakt van zijn machtspositie.</p>
      <p sl="de">Bij kleinere luchthavens bestaat, zelfs wanneer ze het enige vliegveld in het land zijn, het risico van dergelijk misbruik niet. Vooral niet wanneer de concurrerende luchthavens, waarop bovendien lagekostenmaatschappijen vliegen, dichtbij zijn. Luxemburg is zo klein dat de drie buurlanden binnen dertig minuten per auto te bereiken zijn.</p>
      <p sl="de">We hebben hier te maken met een ernstige schending van het evenredigheidsbeginsel. Daarom stem ik ook in tweede lezing uit protest tegen deze tekst, die als compromis was bedoeld.</p>
    </intervention>
    <intervention id="4-145" speaker_id="22861" name="Seán Ó Neachtain" is_mep="True" mode="written">
      <p sl="ga">De rapporteur en de Commissie vervoer en toerisme hebben bergen verzet met het oog op dit verslag. Het achterwege blijven van amendementen laat zien dat dit Parlement een sterk en verenigd standpunt heeft ingenomen met betrekking tot deze kwestie en dat de leden het belang erkennen om de richtlijn inzake luchthavengelden te bevorderen.</p>
      <p sl="ga">Ik ben verheugd over de goedkeuring in eerste lezing van de bepaling van de richtlijn inzake de aanpassing van de luchthavencapaciteit van 1 naar 5 miljoen passagiers per jaar. Daarnaast is het prijzenswaardig dat er milieubepalingen in het gemeenschappelijk standpunt zijn opgenomen.</p>
      <p sl="ga">Naar mijn mening ontbraken er echter specifieke elementen in dit gemeenschappelijk standpunt, maar de rapporteur kan dit in tweede lezing aanpassen. Daarom zeg ik bij dezen mijn volledige steun toe.</p>
    </intervention>
    <intervention id="4-146" speaker_id="28382" name="Andrzej Jan Szejna" is_mep="True" mode="written">
      <p sl="pl">De richtlijn inzake luchthavengelden zal een einde maken aan de aanhoudende discussies en conflicten tussen luchthavens en luchtvaartmaatschappijen aangaande de kostprijs en de kwaliteit van luchthavendiensten. De nieuwe bepalingen zullen passagiers ook beschermen tegen buitensporige luchthavengelden en zullen paal en perk stellen aan de door grote luchthavens gebruikte praktijk om kunstmatig hoge prijzen op te leggen. Tot op heden werden de kosten die de luchtvaartmaatschappijen voor het gebruik van de luchthavens dienden te betalen, afgewenteld op de consument.</p>
      <p sl="pl">De richtlijn heeft tot doel de transparantie te vergroten en de beginselen voor het innen van de luchthavengelden te verduidelijken. Voorts worden ook meer specifieke bepalingen ingevoerd aangaande de kwaliteitsnormen die van toepassing zijn op de diensten die geleverd moeten worden. Bovendien voorziet de richtlijn in de oprichting van onafhankelijke toezichthoudende instanties. Dankzij de nieuwe richtlijn zullen de luchthavengelden eindelijk afhankelijk zijn van de reële kosten en zal ook einde worden gemaakt aan de discriminatie tussen specifieke luchtvaartmaatschappijen.</p>
      <p sl="pl">De bovengenoemde richtlijn zal betrekking hebben op de 67 grootste Europese luchthavens met meer dan vijf miljoen passagiersbewegingen per jaar. De luchthaven Okęcie in Warschau behoort tot deze groep. De richtlijn zal tevens van toepassing zijn op de grootste luchthavens in de lidstaten van de Unie. Tegen 2010 zullen nog eens tien nieuwe luchthavens onder de richtlijn vallen.</p>
    </intervention>
    <intervention id="4-147" speaker_id="28144" name="Lars Wohlin" is_mep="True" mode="written">
      <p sl="sv">Vanaf het eerste moment dat dit voorstel voor aan het Europees Parlement voorgelegd werd, ben ik er tegen geweest, omdat ik vind dat het Verdrag van Chicago, waarin momenteel de basisbepalingen inzake luchthavengelden zijn geregeld, ook in de toekomst dezelfde betekenis voor de lidstaten moet hebben. Er is geen enkele reden om regels te veranderen die algemeen aanvaard worden en dus alleen door de lidstaten gereguleerd kunnen worden.</p>
      <p sl="sv">Nieuwe EU-wetgeving houdt in dat de prijsstelling in geval van een dispuut uiteindelijk door het Europees Hof van Justitie kan worden geïnterpreteerd en dat is allicht één van de redenen waarom dit voorstel werd voorgelegd. Ik denk echter dat er reden is om sceptisch te zijn wanneer het Europees Hof van Justitie het bindende Gemeenschapsrecht moet interpreteren. De afkeer om in verband met bepaalde aangelegenheden met nationale bepalingen rekening te houden, baart mij zorgen. Ik vind dat er ook in de toekomst redenen moeten zijn om vraagtekens te zetten bij de rol van het Europees Hof van Justitie, met name wat deze kwestie betreft.</p>
    </intervention>
    <intervention id="4-149" speaker_id="28427" name="Alessandro Battilocchio" is_mep="True" mode="written">
      <p sl="it">Ik heb gestemd voor het verslag van Doris Pack over de sluiting van de Stabilisatie- en associatieovereenkomst tussen de Europese Gemeenschappen en hun lidstaten, enerzijds, en Bosnië en Herzegovina, anderzijds, omdat ik er van overtuigd ben dat een dergelijke stap bijdraagt aan de totstandkoming van contractuele betrekkingen tussen beide partijen die helpen bij de overgang van Bosnië en Herzegovina naar een volwaardig functionerende staat.</p>
      <p sl="it">Op deze manier zal de economie van Bosnië een vlucht nemen en zal regulering en wetgeving in het land stapsgewijs bewegen in de richting van het acquis communautaire van de Europese Unie, wat weer leidt tot versterking van de Stabilisatie- en associatieovereenkomst (SAO). Dit is een wenselijke ontwikkeling in het licht van de grote inspanningen die moeten worden geleverd bij het wegnemen van de nog steeds bestaande etnische scheidslijnen. Doel is voortgaan op een weg die leidt tot werkelijke verzoening tussen de verschillende partijen. Ik ben het verder volledig eens met de observatie dat dergelijke inspanningen speciaal gericht moeten zijn op de jonge generaties, waarbij de twee verschillende entiteiten gemeenschappelijke onderwijsprogramma’s krijgen aangeboden en waarbij gestreefd wordt naar een gedeeld besef van de recente tragische gebeurtenissen die zich in het land hebben voorgedaan.</p>
    </intervention>
    <intervention id="4-150" speaker_id="31123" name="Pedro Guerreiro" is_mep="True" mode="written">
      <p sl="pt">Het Europees Parlement “stemt in met de sluiting van de overeenkomst” …</p>
      <p sl="pt">Achter deze negen woorden gaan 65 bladzijden schuil van een “overeenkomst” die zich, naast vele andere negatieve elementen, laat leiden door wat eufemistisch wordt omschreven als “beginselen van de markteconomie”.</p>
      <p sl="pt">Om nog maar te zwijgen van diverse verontrustende politieke aspecten, is het hoofddoel van de overeenkomst de integratie van Bosnië en Herzegovina in de Europese interne markt om te waarborgen dat hun economie in handen komt van de grote multinationals van de EU.</p>
      <p sl="pt">De overeenkomst staat bol van termen als “vrije handel”, “vrij verkeer van kapitaal”, “liberalisering van het recht van vestiging en dienstverlening” en “liberalisering van het vervoer” (lucht, zee, binnenwateren en land). Doel is dat Bosnië en Herzegovina de communautaire wetgeving inzake vrije mededinging op de interne markt en “andere handelsgerelateerde kwesties” binnen een termijn van zes jaar “naar behoren uitvoert en handhaaft”.</p>
      <p sl="pt">Uiteraard steunen wij de verdere ontwikkeling van vriendschappelijke betrekkingen met andere landen, op voorwaarde dat daarbij wordt ingespeeld op hun reële behoeften. Bovendien is het onontbeerlijk dat deze betrekkingen voor beide partijen nuttig zijn en bijdragen tot wederzijdse ontwikkeling, met inachtneming van het beginsel van niet-inmenging en eerbiediging van de nationale soevereiniteit.</p>
      <p sl="pt">De overeenkomst is echter in strijd met dit beginsel.</p>
    </intervention>
    <intervention id="4-152" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het probleem van de zeepiraterij is tegenwoordig net zo actueel als een paar honderd jaar geleden. Het is echter absoluut niet het romantische, edele “beroep” zoals dat in avonturenromans of in de filmserie “Pirates of the Caribbean” wordt voorgesteld.</p>
      <p sl="ro">Piraterij eist slachtoffers en levert degenen die dit “beroep” uitoefenen gigantische inkomsten op. Volgens sommige cijfers hebben piraten alleen al vorig jaar meer dan zestig schepen aangevallen, waarbij veertien schepen werden gekaapt en honderden zeelieden in gijzeling werden genomen. De piraterij in de Golf van Aden heeft scheepseigenaren al tussen de 18 en 30 miljoen dollar gekost aan losgeld dat werd betaald om de schepen en hun bemanningen terug te krijgen.</p>
      <p sl="ro">Bovendien kan piraterij tot gecompliceerde situaties leiden, zoals toen een Oekraïens schip met dertig houwitsers aan boord in handen viel van Somalische piraten. Deze wapens hadden heel goed bij islamitische militanten in Somalië of in andere conflictgebieden op het Afrikaanse continent terecht kunnen komen. Het is moeilijk uit te leggen hoe het kan dat wij, in het jaar 2008, net als in de Middeleeuwen nog steeds te maken hebben met piraterij. De internationale gemeenschap in het algemeen en de Europese Unie in het bijzonder hebben de plicht om deze historische anomalie te onderzoeken en mechanismen te ontwikkelen om daar een eind aan te maken in het belang van de hele regio.</p>
    </intervention>
    <intervention id="4-153" speaker_id="1403" name="David Martin" is_mep="True" mode="written">
      <p sl="en">Ik sta volledig achter de resolutie over zeepiraterij. Momenteel vinden rond de Hoorn van Afrika twee aanvallen per dag plaats, en de piraten verstoren het handelsverkeer en verhinderen de levering van hulpgoederen aan Somalië. Deze resolutie roept op tot een gecoördineerd optreden van de EU, de VN en de Afrikaanse Unie, teneinde de piraten in de regio te isoleren en ervoor te zorgen dat hulpgoederen deze geteisterde regio kunnen bereiken. Ik steun deze aanbevelingen.</p>
    </intervention>
    <intervention id="4-154" speaker_id="4461" name="Luís Queiró" is_mep="True" mode="written">
      <p sl="pt">Een van de belangrijkste aspecten van de EU NAVCO-missie is dat het om de eerste mariene operatie van de EU gaat. Een ander meldenswaardig feit is dat de EU zich er duidelijk van bewust is dat het met deze actie tegen piraterij zijn directe belangen beschermt. Dit bewustzijn vloeit duidelijk voort uit de gevolgen van de globalisering. Naarmate de wereld dichterbij komt en de Europese economie zich over de wereld verspreidt, is het duidelijk dat onze belangen veel verder reiken dan onze grenzen. Bijgevolg vereist ook de bescherming van deze belangen middelen die verder reiken dan de geografische grenzen van Europa.</p>
      <p sl="pt">Parallel hiermee moet worden onderstreept dat deze belangen en de bescherming ervan in de regel door Europa met zijn bondgenoten wordt gedeeld. Daarom speelt onder meer de NAVO een relevante rol in de strijd tegen de piraterij. Het is belangrijk dat wij dit punt erkennen en opnemen in onze analyse van deze veranderende situatie.</p>
    </intervention>
    <intervention id="4-155" speaker_id="28457" name="Luca Romagnoli" is_mep="True" mode="spoken">
      <p sl="it">schriftelij k, − Mevrouw de voorzitter, geachte collega’s, ik heb gestemd voor het voorstel inzake een resolutie over piraterij op zee. Het vrije verkeer van schepen is een essentiële voorwaarde voor de ontwikkeling van de internationale handel. De Europese Unie kan niet aanvaarden dat acties van piraterij plaatsvinden ten koste van vissersboten van de Gemeenschap die actief zijn voor de kust van Somalië, een kust die geldt als jachtgebied voor zeerovers.</p>
      <p sl="it">Ik sta achter de oproep aan de overgangsregering van Somalië om, in samenwerking met de Verenigde Naties en de Afrikaanse Unie, acties van piraterij en gewapende roofovervallen die worden uitgevoerd vanaf de Somalische kust en die gericht zijn tegen schepen die humanitaire hulpmiddelen vervoeren, te beschouwen als criminele daden waarop moet worden geantwoord met de arrestatie van de verantwoordelijken, dit alles binnen de kaders van het internationale recht. Tenslotte juich ik de gemeenschappelijke actie toe, als voorgesteld door de Raad, om het gebied waarbinnen het recht op achtervolging door de lucht of over zee van deze piraten geldt, uit te breiden met de territoriale wateren van de omringende, aan zee gelegen landen, op voorwaarde dat deze landen hiermee akkoord gaan, en om te komen tot een systeem van onderlinge steun in geval van piraterij op zee.</p>
    </intervention>
    <intervention id="4-156" speaker_id="1309" name="Brian Simpson" is_mep="True" mode="written">
      <p sl="en">Ik stem voor deze resolutie, en ik feliciteer mijn collega’s van de Commissie vervoer met het feit dat zij dit initiatief op dit moment hebben genomen.</p>
      <p sl="en">Zeepiraterij is een vorm van criminaliteit die niet alleen een bedreiging vormt voor het leven van zeelieden, maar ook het normale handelsverkeer en zelfs de hulpverlening ontwricht.</p>
      <p sl="en">Moderne piraten zijn verstoken van romantiek. Het zijn geen Johnny Depp-achtige figuren die door het want suizen. Het zijn hopeloze, gevaarlijke criminelen die hun straf niet mogen ontlopen.</p>
      <p sl="en">Piraterij is in de hele wereld een probleem, met name voor de kust van Somalië, waar deze vorm van criminaliteit epidemische vormen heeft aangenomen. Het is tijd voor een georganiseerd internationaal optreden om een eind te maken aan deze activiteiten. Deze resolutie komt precies op tijd, en ik hoop dat zij bijdraagt tot een goede samenwerking van onze regeringen in het kader van de internationale inspanningen.</p>
    </intervention>
    <intervention id="4-157" speaker_id="28584" name="Georgios Toussas" is_mep="True" mode="written">
      <p sl="nl">Met de resolutie die werd aangenomen door de grote coalitie van de centrumrechtse en centrumlinkse politieke krachten in het Europees Parlement, worden onder het voorwendsel van de strijd tegen piraterij de nieuwe imperialistische interventies van de EU in het gebied van Somalië en de Hoorn van Afrika bevorderd. De gevallen van piraterij die zich hebben voorgedaan in dit gebied, waar de imperialistische wedijver tussen de EU, de VS, Rusland en andere mogendheden zich toespitst, worden aangegrepen om de aanwezigheid op te leggen van EU-militairen, die met wapengekletter haar imperialistische plannen voor het verkrijgen van de geostrategische controle probeert te bevorderen.</p>
      <p sl="nl">Het Europees Parlement juicht het besluit van de Raad toe om een EU-zeemacht op te richten en naar het gebied te sturen. Deze macht is in feite een wapen waarmee de Europese monopolies een vergroting van hun marktpenetratie en een herverdeling van de markten in hun voordeel proberen te bewerkstelligen. Deze nieuwe imperialistische operatie betekent dat de rijkdom producerende hulpbronnen in het gebied nog sterker zullen worden geplunderd, de volkeren nog sterker zullen worden uitgebuit om de winst van de monopolies te kunnen verzekeren en nieuwe gevaren ontstaan voor oorlogszuchtig avonturisme in het gebied waar de imperialistische wedijver woedt.</p>
      <p sl="nl">De volkeren kunnen een stokje steken voor deze nieuwe imperialistische plannen door hun onvervreemdbaar recht op het bepalen van hun eigen toekomst en hun eigen lot af te dwingen, uitgaande van hun eigen belangen, en aldus de plannen en aspiraties van de imperialisten dwarsbomen.</p>
    </intervention>
    <intervention id="4-158" speaker_id="4513" name="Geoffrey Van Orden" is_mep="True" mode="written">
      <p sl="en">De delegatie van de Britse Conservatieven spreekt zich uit voor een krachtige internationale marineactie tegen piraterij, maar wij zijn niet van mening dat de EU daarbij kan, of mag, worden betrokken. Daarom hebben we ons onthouden van stemming over deze resolutie. Voor de kust van de Hoorn van Afrika wordt reeds een eskader van de NAVO ingezet tegen piraterij. De EU-lidstaten die schepen aan de “EU-zeemacht” zouden moeten bijdragen, leveren reeds een bijdrage aan de NAVO-respons. De EU beschikt niet over nog meer marinemiddelen. Een dergelijke EU-zeemacht levert geen meerwaarde op, maar zorgt alleen voor complicaties, verwarring en verdubbelingen, terwijl onder de gegeven omstandigheden een samenhangend optreden vereist is, een ondubbelzinnige commandoketen en duidelijke politieke controle en krachtige regels voor gevechtssituaties. Dit is een klus voor de NAVO. Wij maken tevens bezwaar tegen het gebruik van termen als “EU-vissersschepen”, “EU-vissers” en “communautaire vissers-, koopvaardij- en passagiersschepen”. De EU bezit geen schepen, en er zijn geen schepen die onder EU-vlag varen.</p>
    </intervention>
    <intervention id="4-159" speaker_id="34720" name="Bernard Wojciechowski" is_mep="True" mode="written">
      <p sl="pl">In de periode tussen 2000 en 2006 zijn wereldwijd 2 400 handelingen van piraterij geregistreerd. In dit cijfer is geen rekening gehouden met de incidenten die niet worden aangegeven door vervoersondernemingen omdat ze vrezen dat hun verzekeringspremies omhoog zullen gaan. De Australische regering heeft berekend dat het reële aantal handelingen van piraterij 2 000 procent hoger ligt. Piraterij leidt tot verliezen ten belope van 13 tot 16 miljard dollar per jaar en dit bedrag zal in de loop van de volgende jaren waarschijnlijk nog aanzienlijk stijgen.</p>
      <p sl="pl">Somalië is slechts het topje van de ijsberg. Sinds 2000 moeten de wateren voor de kusten van Zuidoost-Azië, Maleisië, Indonesië, Nigeria, Irak en Tanzania als de gevaarlijkste wateren ter wereld worden beschouwd.</p>
      <p sl="pl">Deze handelingen van piraterij op zee zijn niet alleen een ernstige bedreiging voor de mens, maar ook voor de maritieme veiligheid. De Europese Unie zou bijgevolg alles in het werk moeten stellen om deze bedreiging het hoofd te bieden.</p>
    </intervention>
    <intervention id="4-161" speaker_id="34720" name="Bernard Wojciechowski" is_mep="True" mode="written">
      <p sl="pl">De International Financial Reporting Standards (IFRS) vormen een goede basis voor de harmonisatie van de standaarden voor jaarrekeningen in de wereld. De algemene toepassing van internationaal aanvaarde standaarden voor jaarrekeningen zal de transparantie en de vergelijkbaarheid van de financiële verslagen ten goede komen en zal zowel bedrijven als beleggers veel voordeel opleveren. De Verenigde Staten erkennen alleen financiële verslagen die zijn opgesteld conform de door de International Accounting Standards Board (IASB) uitgevaardigde IFRS. De Verenigde Staten hebben evenwel te kennen gegeven dat ze tijdens een overgangsperiode bereid zijn om zonder afstemmingsvereisten financiële verslagen te accepteren die zijn opgesteld op basis van de in het kader van Verordening (EG) nr. 1606/2002 vastgestelde IFRS.</p>
    </intervention>
    <intervention id="4-163" speaker_id="28427" name="Alessandro Battilocchio" is_mep="True" mode="written">
      <p sl="it">Ik heb gestemd voor de resolutie van het Europese Parlement over de invloed van veiligheidsmaatregelen ten behoeve van het vliegverkeer. Het gaat hier in het bijzonder over de impact van body scanners (ofwel apparatuur waarmee beelden gescand worden van personen alsof ze naakt zijn, wat neerkomt op een virtuele visitatie) op de mensenrechten, het privéleven, de bescherming van de persoonlijke integriteit en de bescherming van persoonsgegevens. Ik ben er namelijk met de rapporteurs van overtuigd dat deze controlemethode meer is dan een louter technische aangelegenheid en direct raakt aan het recht op bescherming van het privéleven, de bescherming van persoonsgegevens en de persoonlijke integriteit. Om deze reden denk ik dat deze veiligheidsmaatregel gepaard moeten gaan met vergaande en adequate waarborgen.</p>
      <p sl="it">Bij gebrek aan essentiële gegevens zijn de voorwaarden op grond waarvan een besluit mogelijk zou zijn niet aanwezig. Ik benadruk daarom dat de Commissie binnen de vervaltermijn van drie maanden dringend verzocht moet worden om een beoordeling uit te voeren van het effect op de grondrechten en om ten spoedigste, in ieder geval vóór november 2008, te komen tot een oordeel over body scanners.</p>
    </intervention>
    <intervention id="4-164" speaker_id="1892" name="Carlos Coelho" is_mep="True" mode="written">
      <p sl="pt">Ik steun de ontwerpresolutie van het Europees Parlement over de gevolgen van maatregelen op het gebied van de beveiliging van de luchtvaart en van body scanners voor de mensenrechten, de privacy, de persoonlijke waardigheid en de gegevensbescherming.</p>
      <p sl="pt">Ik maak mij zorgen over het voorstel voor een verordening waarin voor het screenen van passagiers in luchthavens van de Europese Unie als een van de toegestane methoden is voorzien in het gebruik van body scanners. Deze apparaten produceren gescande beelden van personen alsof zij naakt zijn, wat neerkomt op een virtuele visitatie. Deze maatregel is verre van louter technisch en heeft serieuze gevolgen voor het recht op privacy, het recht op gegevensbescherming en het recht op persoonlijke waardigheid.</p>
      <p sl="pt">Ik ben van oordeel dat de voorwaarden voor het treffen van een besluit ter zake nog niet zijn vervuld, aangezien het Europees Parlement nog steeds essentiële informatie ontbeert en de Europese Commissie een beoordeling van het effect op de grondrechten moet verrichten, de onafhankelijke toezichthoudende instanties voor gegevensbescherming moet raadplegen en een wetenschappelijke en medische beoordeling dient uit te voeren van de mogelijke gevolgen van dergelijke technologieën voor de gezondheid.</p>
      <p sl="pt">Een overhaast besluit, waarbij geen rekening wordt gehouden met al het voorgaande, zal bij de Europese burgers niet in goede aarde vallen en betekent bovendien een verdere escalatie in de drang naar absolute veiligheid waarbij essentiële waarden als individuele vrijheden en persoonlijke waardigheid volkomen worden genegeerd.</p>
    </intervention>
    <intervention id="4-165" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb mij bij de stemming over deze ontwerpresolutie van stemming onthouden omdat er in de Europese Unie veel meer reflectie moet plaatsvinden over de balans tussen veiligheid en vrijheid. Het spreekt vanzelf dat dit voor de burgers in de lidstaten allebei kernwaarden zijn, en dat beide in gelijke mate moeten worden beschermd. Wij moeten ons echter goed realiseren dat de technologie die door criminele bendes en terroristen wordt gebruikt in heel veel gevallen geavanceerder is dan de technologie waarover onze wetshandhavinginstanties beschikken. Er is geen enkele reden voor de EU om niet van de meest geavanceerde technische hulpmiddelen gebruik te maken als daardoor mensenlevens kunnen worden gered.</p>
    </intervention>
    <intervention id="4-166" speaker_id="4461" name="Luís Queiró" is_mep="True" mode="written">
      <p sl="pt">De laatste jaren is naar aanleiding van de verhoogde veiligheidseisen in het luchtvervoer steeds vaker de vraag gerezen of zij verenigbaar zijn met de individuele rechten. Dit belangenprobleem doet zich sedert jaar en dag voor, met name op het gebied van de vrijheid en de privacy. Deze bezorgdheid duikt hier nu opnieuw op. Zij vereist een passend antwoord en ik denk dat wij dat antwoord kunnen geven. Gelet op enerzijds het invasieniveau van de huidige modaliteiten en anderzijds de antwoorden die worden geboden door oplossingen waarbij beelden worden geregistreerd en tegelijkertijd een fysieke afstand wordt bewaard tussen de veiligheidsagent en de passagier, ziet het ernaar uit dat een deel van de problemen reeds verholpen is of verholpen kan worden.</p>
      <p sl="pt">Er is echter nog een andere kwestie die mijns inziens onvoldoende aandacht krijgt en een stuk zorgwekkender is. De gevolgen van deze technologie voor de gezondheid zijn nog nauwelijks bestudeerd. De waarde die hier op het spel staat, namelijk de gezondheid van de burgers, vereist dat de nodige voorzorgen worden getroffen. Deze doelstelling kan echter moeilijk worden verwezenlijkt als maatregelen worden genomen die niet voldoen aan de voorwaarden die vervat zijn in de originele versie van de in stemming gebrachte tekst. Daarom heb ik tegen het amendement gestemd waarmee deze voorwaarden werden geschrapt.</p>
    </intervention>
    <intervention id="4-167" speaker_id="28139" name="Carl Schlyter" is_mep="True" mode="written">
      <p sl="sv">Ik stem voor deze ontwerpresolutie waarin wordt geëist dat de problemen met body scanners worden onderzocht alvorens een beslissing te nemen. De resolutie had echter verder kunnen gaan. Ik ben principieel tegen het gebruik van body scanners dat een te grote schending van de privacy inhoudt en niet in verhouding staat tot wat men wil bereiken. Het huidige systeem is al op het randje van een schending van de privacy en is voldoende veilig.</p>
    </intervention>
    <intervention id="4-168" speaker_id="28584" name="Georgios Toussas" is_mep="True" mode="written">
      <p sl="nl">Het onaanvaardbare besluit van de EU om op de luchthavens body scanners te gebruiken heeft niets uit te staan met de veiligheid van het luchtverkeer. Dit maakt veeleer deel uit van het reactionaire beleid van de EU en is een vulgair flagrante schending van de individuele rechten en vrijheden van de werknemers, met alle pijnlijke gevolgen van dien voor hun gezondheid en leven.</p>
      <p sl="nl">De demagogische verwijzingen, voorbehouden en bezwaren die wegens een gebrek aan waarborgen in verband met body scanners in de gezamenlijke resolutie van het EP zijn opgenomen, laten de deur op een kier staan om dit onaanvaardbaar en uitermate gevaarlijk systeem alsnog toe te passen.</p>
      <p sl="nl">De voorgestelde maatregel is een aanslag op de waardigheid van de mens, op de kern van zijn persoonlijkheid, maar brengt tegelijkertijd zijn lichamelijke gezondheid ernstig in gevaar. Daarmee wordt op de meest kenmerkende wijze aangetoond hoe afstotelijk het ware gezicht is van de EU van het kapitaal. De volkeren moeten eens te meer hun conclusies trekken. Het elektronisch uitkleden van burgers is onaanvaardbaar, met of zonder “waarborgen”. Deze maatregel moet onmiddellijk, volledig en vastberaden worden veroordeeld. De volkeren hebben maar één weg om hun elementaire waardigheid te waarborgen: verzet, ongehoorzaamheid en weigering om zich te voegen naar het beleid en de maatregelen van de EU.</p>
    </intervention>
    <intervention id="4-170" speaker_id="4508" name="Erik Meijer" is_mep="True" mode="written">
      <p sl="nl">Bij alle bevolkingsgroepen in het voormalige Joegoslavië bestaat in grote meerderheid de wens tot aansluiting bij de EU. Dat vinden niet alleen de Albanezen en Macedoniërs in Macedonië, die pas recent een oplossing voor hun meningsverschillen over het bestuur van dat land vonden, of de Serviërs, Montenegrijnen en Albanese Kosovaren, die recent afscheid namen van een gemeenschappelijk staatsverband, maar ook de Serviërs, Kroaten en Bosniërs in Bosnië-Herzegovina. De EU doet er verstandig aan om de betekenis daarvan niet te overschatten. Het feit dat men wil samenwerken binnen de EU zegt helemaal niets over de staatsstructuur voor het eigen woongebied. Daarover beslissen die mensen zelf, niet de EU. Als zij moeten kiezen tussen regionaal zelfbestuur of overdracht van bevoegdheden naar een centraal bestuur omdat de EU dat wil, kiezen ze voor het eerste. De oorlog van 1992-1995 in Bosnië is ontstaan omdat de meerderheid van de inwoners geen centraal bestuur wilde, maar hoogstens een losse samenwerking. Het debat van gisteren heeft duidelijk gemaakt dat een grote meerderheid van dit Parlement kiest voor meer centraal bestuur in Bosnië-Herzegovina in plaats van decentralisatie. Omdat dit onbereikbaar is, veroordeelt de EU zich tot een oneindige aanwezigheid in dat land. Daarom stem ik tegen.</p>
    </intervention>
    <intervention id="4-172" speaker_id="31123" name="Pedro Guerreiro" is_mep="True" mode="written">
      <p sl="pt">Deze ontwerpresolutie maakt deel uit van de platvloerse campagne om de geschiedenis te vervalsen en het communisme op één lijn te stellen met het fascisme. Hierdoor wordt het fascisme op smadelijke wijze van blaam gezuiverd en worden degenen die de gehele mensheid tot slavernij wilden brengen gelijkgesteld met degenen die heldhaftig streden om de mensheid te bevrijden.</p>
      <p sl="pt">Zoals wij al eerder onderstreepten, gaat het om een verbeten anticommunistische campagne die verdeeldheid probeert te zaaien tussen de democratische krachten door de bijdrage van de communisten aan de strijd tegen het fascisme en de ontwikkeling van onze beschaving te ontkennen en te vervalsen. Wij mogen niet vergeten dat het anticommunisme de ideologische grondslag vormde van tal van fascistische dictaturen en door deze dictaturen werd gebruikt om de democratische krachten tegen elkaar op te zetten.</p>
      <p sl="pt">Deze ontwerpresolutie is tevens de zoveelste poging om te verdoezelen dat de oorzaak van de ellende en de honger in de wereld bij het kapitalisme ligt. U hoeft maar naar de Voedsel- en Landbouworganisatie van de Verenigde Naties te luisteren. Die heeft onlangs verklaard dat tienduizenden miljoenen mensen honger zullen lijden en dat thans reeds ongeveer een miljard mensen in hongersnood verkeert.</p>
      <p sl="pt">Bovendien kan de ontwerpresolutie niet los worden gezien van de opkomst van de nationalistische krachten in Oekraïne, de pogingen om de collaboratie van pro-fascistische Oekraïense groeperingen met de nazi’s te verhullen, de druk om de NAVO uit te breiden en de huidige anti-Russische campagne.</p>
    </intervention>
    <intervention id="4-173" speaker_id="2073" name="Richard Howitt" is_mep="True" mode="written">
      <p sl="en">De EP-leden van de Labour-partij wensen uiting te geven aan hun sterke overtuiging dat de hongersnood van 1932-33 een afschuwelijke, door mensen veroorzaakte tragedie was, en wij zijn van mening dat het belangrijk is om de herdenking van deze kunstmatig veroorzaakte hongersnood te bevorderen en het publieke bewustzijn met betrekking tot deze gebeurtenissen en de betekenis ervan in de geschiedenis van Oekraïne te vergroten.</p>
      <p sl="en">De Britse premier Gordon Brown heeft op 15 mei 2008 samen met de president van Oekraïne een gemeenschappelijke verklaring afgegeven waarin Groot-Brittannië heeft toegezegd zich in internationale instellingen mede te zullen inzetten voor de bevordering van de herdenking van de Holodomor. Hoewel wij de gebeurtenissen van 1932-33 niet officieel erkennen als vallend binnen de definitie van het VN-Verdrag inzake de voorkoming en de bestraffing van genocide van 1948, erkennen wij wel dat sommige wetenschappelijke opinies dit standpunt onderbouwen, zodat wij het debat nauwlettend zullen blijven volgen en eventuele nieuwe bewijzen zorgvuldig zullen bestuderen.</p>
    </intervention>
    <intervention id="4-174" speaker_id="photo_generic" name="Carl Lang en Fernand Le Rachinel" is_mep="True" mode="written">
      <p sl="fr">Onze Vergadering erkent eindelijk de verschrikkingen van de Holodomor, de kunstmatig door het Sovjetregime veroorzaakte hongersnood in Oekraïne. Het is echter spijtig dat zij deze omvangrijke misdaad, in navolging van het Oekraïense parlement, niet als genocide heeft aangemerkt.</p>
      <p sl="fr">De hongersnood van 1932 en 1933 heeft geleid tot de dood van miljoenen Oekraïeners, is namelijk niet alleen het gevolg geweest van het absurdistische economische en sociale stelsel van het communisme, maar het resultaat van een uitroeiingsplan dat overeenkomt met de definitie van genocide, dat wil zeggen: “daden die worden gepleegd met het doel een bepaalde nationale, etnische, raciale of godsdienstige groepering geheel of gedeeltelijk te vernietigen”, en ook “het bewust blootstellen van een groep aan levensomstandigheden die gericht zijn op de gehele of gedeeltelijke fysieke vernietiging ervan.”</p>
      <p sl="fr">Aangezien er op dit moment, in Frankrijk in het bijzonder, een zekere extreemlinkse communistische populist de media op zijn hand heeft, zou de erkenning van een genocide zoals deze, de verschrikkingen van het marxisme-leninisme weer in herinnering kunnen brengen, dat verantwoordelijk is voor de dood van 200 miljoen mensen sinds de bolsjewistische revolutie van 1917 en dat vandaag de dag nog steeds zorgt voor de onderdrukking van meer dan 1,5 miljard mensen in Cuba, Noord-Korea, Vietnam en, voornamelijk, China, landen waarin het meest wrede kapitalisme goed samengaat met het communistische totalitarisme.</p>
    </intervention>
    <intervention id="4-175" speaker_id="4508" name="Erik Meijer" is_mep="True" mode="written">
      <p sl="nl">Mijn fractie behoort niet tot de medeondertekenaars van deze resolutie en stemt in meerderheid tegen. De reden hiervoor is de opvatting dat het ontstaan van de Sovjetunie in het toen nog achterlijke Rusland een stap vooruit was, die veel slecht opgeleide, slecht betaalde en rechteloze mensen een beter leven gaf. Ik deel die opvatting, maar die kan geen rechtvaardiging zijn voor alle middelen die toen zijn gebruikt. Sommige voorstanders van de modernisering vonden het individuele recht op leven van mensen met een afwijkende opvatting volstrekt onbelangrijk en dat geldt het allermeest voor hun leider Stalin. Die houding paste in het kader van een lange Russische traditie van onderdrukking en geweld. Alle slechte middelen uit het verleden werden opnieuw gebruikt, nu om elk verzet tegen de vooruitgang te breken. Het oorspronkelijke ideaal van democratie en gelijkberechtiging voor alle mensen werd daaraan ondergeschikt gemaakt. Het goede dat men nastreefde, werd de rechtvaardiging voor het slechte dat men deed, vanuit de gedachte dat de geschiedenis altijd oordeelt in het voordeel van de overwinnaars. Inmiddels zijn we 75 jaar verder en wordt terecht veel aandacht besteed aan wat er toen is misgegaan en aan de vele slachtoffers daarvan. Daarom stem ik voor deze resolutie.</p>
    </intervention>
    <intervention id="4-177" speaker_id="4537" name="Robert Atkins" is_mep="True" mode="written">
      <p sl="en">Ikzelf en mijn collega’s van de Britse Conservatieven steunen het werk van de Europese Ombudsman en zijn van mening dat ook vele van de in dit verslag gedane voorstellen ter verbetering van de uitoefening van deze functie onze steun verdienen.</p>
      <p sl="en">Met betrekking tot overweging B wil ik duidelijk stellen dat de delegatie van de Britse Conservatieven in het Europees Parlement gekant is tegen het Verdrag van Lissabon en tegen het opnemen van het Handvest van de grondrechten in dat Verdrag. Wij zijn van mening dat de ratificatieprocedure voor dit Verdrag moet worden afgebroken, nu de Ieren duidelijk tegen hebben gestemd.</p>
    </intervention>
    <intervention id="4-178" speaker_id="4466" name="Ilda Figueiredo" is_mep="True" mode="written">
      <p sl="pt">In dit verslag moedigt de Commissie verzoekschriften de Ombudsman aan om door te gaan met de dubbele doelstelling die hij in het jaarverslag van 2006 aankondigde, namelijk het samenwerken met de instellingen om een goed bestuur te stimuleren en het verhogen van de communicatie-inspanningen zodat burgers die van zijn diensten gebruik willen maken, goed worden geïnformeerd over de juiste manier om dit te bewerkstelligen. De toename van het aantal ontvangen klachten bewijst hoe belangrijk deze informatie is.</p>
      <p sl="pt">Er zij aan herinnerd dat de Ombudsman, sinds de wijzigingen die het Europees Parlement op zijn verzoek heeft aangenomen, meer bevoegdheden heeft. In 2007 werden in totaal 641 onderzoeken door de Ombudsman behandeld. Hiervan had 64 procent betrekking op de Europese Commissie, 14 procent op het EPSO (Europees Bureau voor personeelsselectie), 9 procent op het Europees Parlement en 1 % op de Raad van de Europese Unie. De belangrijkste typen vermeend wanbeheer waren gebrek aan transparantie, inclusief het weigeren van informatie, oneerlijke behandeling en machtsmisbruik, procedurefouten, vermijdbare vertraging, discriminatie, nalatigheid, juridische dwaling en niet-nakoming van verplichtingen. Sommige dossiers zijn inmiddels afgesloten.</p>
    </intervention>
    <intervention id="4-179" speaker_id="34720" name="Bernard Wojciechowski" is_mep="True" mode="written">
      <p sl="pl">De Europese Ombudsman, de heer Diamandouros, heeft op 19 mei 2008 zijn verslag voorgelegd aan de Commissie verzoekschriften. Hij geeft daarin niet alleen een gedetailleerd overzicht van zijn activiteiten, maar illustreert deze informatie ook met cijfers en percentages. Uit het verslag blijkt dat het aantal ontvankelijke klachten dat de Ombudsman in 2007 heeft ontvangen, gestegen is van 449 in 2006 tot 518 in 2007. Het aantal niet-ontvankelijke klachten is vorig jaar gedaald in vergelijking met 2006. De redenen voor het indienen van een klacht waren zeer divers en hielden onder meer verband met een gebrek aan transparantie, het weigeren van informatie, machtsmisbruik, procedurefouten, vermijdbare vertraging, discriminatie, niet-nakoming van verplichtingen en juridische dwaling. Het merendeel van de klachten, maar liefst 64 procent, betrof de Europese Commissie. Slechts 9 procent van de aan de Ombudsman gerichte klachten had betrekking op het Europees Parlement. De Europese Ombudsman heeft in zijn verslag ook de aandacht gevestigd op fouten die door de Europese instellingen zijn gemaakt. Zo heeft de heer Diamandouros kritiek geuit op het feit dat de Commissie in 2006 niet aan haar wettelijke verplichting heeft voldaan om het jaarverslag van 2005 inzake de toegang tot documenten van het Europees Parlement, de Raad en de Commissie te publiceren.</p>
    </intervention>
  </section>
  <section id="creitem22" title="11. Rectificaties stemgedrag/voorgenomen stemgedrag: zie notulen"/>
  <section id="creitem23" title="12. Goedkeuring van de notulen van de vorige vergadering: zie notulen"/>
  <section id="creitem24" title="13. Debat over gevallen van schending van de mensenrechten, de democratie en de rechtsstaat"/>
  <section id="creitem25" title="13.1. Venezuela">
    <intervention id="4-186" speaker_id="1838" name="De Voorzitter" is_mep="True" mode="spoken">
      <p sl="fr">Aan de orde is het debat over drie ontwerpresoluties over Venezuela .</p>
    </intervention>
    <intervention id="4-187" speaker_id="5570" name="José Ribeiro e Castro" is_mep="True" mode="spoken">
      <p sl="pt">auteur. − Mijnheer de Voorzitter, mevrouw de commissaris, dames en heren, Venezuela is een groot land en de Venezolaanse bevolking heeft diepgewortelde democratische gevoelens en tradities. Helaas verkeren de Venezolanen nu al jaren in een vreselijke situatie die er overigens niet beter op wordt. Hun grondrechten worden met voeten getreden. Daarom behandelen wij deze kwestie hier opnieuw en moeten wij deze situatie veroordelen.</p>
      <p sl="pt">Wij veroordelen het misbruik van persoonsgegevens op lijsten die worden gebruikt voor politieke vervolging volgens totalitaire maatstaven, zoals de “lijst-Tascón”, “de lijst-Maisanta” en de “lijst-Russián”. Het is onaanvaardbaar dat tientallen burgers uitgesloten worden en zich geen kandidaat kunnen stellen bij de komende regionale en gemeentelijke verkiezingen in Venezuela. Het is onaanvaardbaar dat mensenrechtenorganisaties, zoals de vertegenwoordigers van de niet-gouvernementele organisatie Human Rights Watch , uit het land worden gezet, alleen maar omdat zij rake opmerkingen maken. Het is schokkend dat het geweld en de onverdraagzaamheid die van bovenaf worden gepredikt, nu ook al jonge levens kosten.</p>
      <p sl="pt">Wij veroordelen en betreuren de moord op een jonge studentenleider die het slachtoffer is geworden van dit van bovenaf gevoede klimaat van geweld. Wij eisen dat de waarheid aan het licht wordt gebracht en dat de daders vervolgd worden.</p>
      <p sl="pt">Wij, Europeanen, moeten echter actiever optreden. Wat als dit in onze eigen landen zou gebeuren? Zouden wij, in onze eigen landen, aanvaarden dat burgers worden beroofd van het recht om zich kandidaat te stellen in de verkiezingen, zoals in Venezuela gebeurt? Nee toch? Hoe kunnen wij dan onze ogen sluiten voor deze ontwikkelingen? Hoe kunnen wij onze ogen sluiten en doen alsof er niets aan de hand is?</p>
      <p sl="pt">Hoe kunnen wij bijvoorbeeld de houding van de Portugese regering accepteren? Ik schaam me voor die houding. Helaas kom ik uit een land dat naar de pijpen van de Venezolaanse regering danst, een stroperig beleid voorstaat en bovendien onlangs heeft gefungeerd als de Europese ontvangstzaal voor tirannen. Dat is werkelijk onaanvaardbaar.</p>
      <p sl="pt">Het is essentieel dat de Commissie en de Raad deze schendingen van de mensenrechten sterker en duidelijker veroordelen.</p>
    </intervention>
    <intervention id="4-188" speaker_id="39022" name="Ewa Tomaszewska" is_mep="True" mode="spoken">
      <p sl="pl">auteur . − Mijnheer de Voorzitter, er dient nadere opheldering te worden verschaft over de omstandigheden waarin de heer Julio Soto in de stad Maracaibo om het leven is gekomen. Ik wil mijn deelneming betuigen aan zijn familie. Wij eisen dat de daders van deze misdaad worden berecht en gestraft. De vaststellingen en opmerkingen van Human Rights Watch verdienen onze aandacht, vooral aangezien het om een organisatie gaat die volledig onafhankelijk is van subsidies. Wij tekenen protest aan tegen het verbod op de activiteiten van deze organisatie. Wij willen dat de vrijheid van meningsuiting in de media en de vrijheid van vereniging ten volle worden geëerbiedigd. Wij willen dat de wetgeving ter bescherming van vrouwen tegen geweld volledig ten uitvoer wordt gelegd. Wij verwachten dat de verkiezingen in november zodanig worden georganiseerd dat er geen voorbehoud kan worden gemaakt bij de verkiezingscampagne of bij het verkiezingsproces zelf. Venezuela zou een democratisch land moeten zijn dat zijn burgers dezelfde mate van vrijheid zou moeten bieden als elke lidstaat van de Europese Unie.</p>
    </intervention>
    <intervention id="4-189" speaker_id="39713" name="Renate Weber" is_mep="True" mode="spoken">
      <p sl="en">auteur . − Mijnheer de Voorzitter, sinds enkele jaren bevindt de oppositie in Venezuela zich in een moeilijke situatie, en men kon terecht vraagtekens plaatsen bij de democratie in Venezuela.</p>
      <p sl="en">Wat er momenteel gaande is, bewijst echter dat de democratie en de rechtsstaat in Venezuela een wassen neus zijn. De toepassing van een administratieve maatregel om mensen 15 jaar lang te verbieden een ambt te bekleden of zich daarvoor kandidaat te stellen, is onaanvaardbaar. Alleen een rechter kan dergelijke besluiten nemen, en dit alleen als personen schuldig zijn bevonden aan een ernstig misdrijf.</p>
      <p sl="en">De perversiteit van deze maatregel wordt duidelijk wanneer men weet dat de overgrote meerderheid van de uitgesloten personen leden van de oppositie zijn. Dit is een praktijk die waarschijnlijk niet alleen met het oog op de verkiezingen in november wordt toegepast, maar wellicht in verband met toekomstige verkiezingen zal worden herhaald.</p>
      <p sl="en">Het is niet verrassend dat deze politieke uitsluiting zich voordoet in een tijd waarin voorvechters van de mensenrechten die de huidige regering bekritiseren, het land worden uitgezet en waarin zeer verdachte ongelukken waarbij critici omkomen, niet naar behoren worden onderzocht.</p>
      <p sl="en">Het Europese Parlement moet de publieke opinie in Venezuela het duidelijke signaal geven dat politieke uitsluiting een ondemocratische praktijk is die indruist tegen de beginselen van de rechtsstaat. De bewering van de Venezolaanse onderminister voor Europese Zaken dat het Europees Parlement in september niet over deze resolutie zou hebben willen stemmen, omdat zij zogenaamd afbreuk zou doen aan de strijd tegen corruptie, moeten we ten stelligste tegenspreken. Een dergelijk foefje om de publieke opinie in Venezuela naar zijn hand te zetten, is een minister van Europese Zaken niet waardig. Wij wijzen ook ten stelligste zijn beschuldiging van de hand dat onze activiteiten hier een aanval op een soevereine staat zouden betekenen.</p>
      <p sl="en">Deze resolutie is een uiting van onze bezorgdheid wat betreft de democratische ontwikkeling en de eerbiediging van de mensenrechten in Venezuela, dat een bevolking heeft die wij ten zeerste bewonderen en respecteren.</p>
    </intervention>
    <intervention id="4-190" speaker_id="2229" name="Bernd Posselt" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, de brute moord op de heer Soto is het voorlopige hoogtepunt van een dramatisch verval van de democratie en de rechtsstaat in Venezuela, een land dat een tijd lang een positieve rol heeft gespeeld in Latijns-Amerika.</p>
      <p sl="de">Onder het huidige regime worden echter niet alleen fundamentele mensenrechten met voeten getreden, maar probeert een megalomane dictator zelfs om zijn onmenselijke terreursysteem naar de rest van het continent en, gezien zijn betrekkingen met Wit-Rusland, zelfs naar Europa te exporteren. Daarom is het dringend noodzakelijk om hem een halt toe te roepen, in het belang van zijn eigen bevolking, maar ook in het belang van de volkeren die hij met zijn olierijkdommen als het ware probeert te kopen of te chanteren, zodat ze zich aan zijn ideologische denkbeelden onderwerpen.</p>
      <p sl="de">Als hij in dit verband een beroep op de nationale soevereiniteit doet, dan kan ik alleen maar zeggen dat er dingen zijn, die voorrang hebben boven elke vorm van nationale soevereiniteit, namelijk de fundamentele en universele mensenrechten!</p>
    </intervention>
    <intervention id="4-191" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, het lijdt geen twijfel dat Venezuela in het recente verleden, maar ook in vroeger tijden, een traumatische geschiedenis heeft doorgemaakt, waarvoor niet alleen endogene oorzaken zijn aan te wijzen. Misschien zijn de exogene factoren in dit verband zelfs van groter gewicht. Maar aan wie of wat die geschiedenis ook te wijten mag zijn, de onschuldige burgerbevolking heeft er het sterkst onder geleden.</p>
      <p sl="en">De huidige regering onder leiding van de heer Chávez heeft blijkbaar nog een appeltje te schillen met de VS en zijn aanhangers en bondgenoten, maar dat mag niet tot zulke grove schendingen van de rechten van de Venezolaanse burgers leiden als de zogenaamde “administratieve uitsluiting” van verkiezingskandidaten of de vervolging van en moord op oppositieleden. Mijnheer Chávez moet inzien dat zijn land alleen welvarend kan worden als hij ervoor zorgt dat zijn regering zich strikt binnen de grenzen van de democratie en de mensenrechten beweegt. Door het gebruik van geweld en de vervolging van de eigen bevolking zal zijn land nog meer traumatische gebeurtenissen en leed beleven. Zover mogen we het niet laten komen.</p>
    </intervention>
    <intervention id="4-192" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, de resolutie over de schending van de mensenrechten in Venezuela, die gebaseerd is op feiten, is een initiatief dat onze steun verdient. Helaas wordt Venezuela reeds vele jaren geteisterd door de polarisatie van de politieke krachten in het land. Ik verwijs onder meer naar de staatsgreep door een deel van het leger, intolerantie, grote sociale verschillen op het gebied van eigendom en rassenproblemen. Het team van president Chávez vervult op dit gebied de belangrijkste rol, aangezien Chávez binnen het presidentiële systeem de mogelijkheid heeft om de administratie en het leger te controleren. Ten gevolge van deze eeuwige strijd over de genomen besluiten, heeft de structuur van de Venezolaanse maatschappij steeds meer weg van die van Cuba, namelijk een socialistisch regime met historische en nationalistische trekjes. Dit zou tot gevolg kunnen hebben dat het land ervoor kiest om zijn vlag en volkslied te wijzigen.</p>
      <p sl="pl">De recente veranderingen hebben de levensstandaard nauwelijks beïnvloed. De reden hiervoor is dat Venezuela over een enorme rijkdom aan natuurlijke hulpbronnen beschikt die de impact van de veranderingen verzacht en het nemen van populistische maatregelen mogelijk maakt. De situatie is momenteel zo ernstig dat deze resolutie alleen geen einde zal kunnen maken aan de verdere beknotting van de burgerrechten in Venezuela. Daarvoor is de onvoorwaardelijke steun van alle landen in de regio noodzakelijk.</p>
    </intervention>
    <intervention id="4-193" speaker_id="31123" name="Pedro Guerreiro" is_mep="True" mode="spoken">
      <p sl="pt">namens de GUE/NGL-Fractie. – Wij worden hier voor de zoveelste keer geconfronteerd met een onaanvaardbare en schandelijke poging tot inmenging van het Europees Parlement. Dat gebeurt overigens niet voor niets vlak voor de regionale en gemeentelijke verkiezingen in Venezuela. In wezen is de opname van dit debat in de agenda, en ook de ontwerpresolutie, slechts bedoeld voor degenen die het reeds langdurige, ernstige inmengingsproces en de verontrustende pogingen om een democratische en soevereine staat te destabiliseren steunen en aanmoedigen.</p>
      <p sl="pt">Doel is om de inmenging in de interne aangelegenheden van Venezuela op brutale wijze te versterken door zich te bemoeien met die interne aangelegenheden en alles in het werk te stellen om onder externe druk beslissingen op te leggen die alleen door het soevereine Venezolaanse volk genomen kunnen worden. In plaats van de feiten te vervormen en Venezuela samenzweerderige lessen in democratie te geven, had het Europees Parlement een debat in de agenda moeten opnemen over de poging van de EU om een reeds verworpen Europees Ontwerpverdrag op te leggen, hetgeen blijk geeft van een ernstig gebrek aan eerbied voor de democratische en soevereine beslissing van de Franse, Nederlandse en Ierse bevolking en de weigering om andere volkeren in de gelegenheid te stellen hun mening kenbaar te maken in een referendum. In plaats van zich in te laten met zaken waarover uitsluitend het Venezolaanse volk kan beslissen, had het Europees Parlement de onmenselijke terugkeerrichtlijn moeten verwerpen, waarin de mensenrechten van immigranten, onder wie velen uit Latijns-Amerika, niet geëerbiedigd maar regelrecht geschonden worden.</p>
      <p sl="pt">Wat de voorstanders van dit initiatief werkelijk dwarszit, is dat de Venezolaanse bevolking een voorbeeld heeft gesteld dat problemen veroorzaakt voor de grote financiële en economische belangen die de Europese Unie in hun greep houden. De Venezolanen hebben een voorbeeld gesteld door hun nationale soevereiniteit en onafhankelijkheid te bevestigen, door een patriottisch project voor emancipatie, vooruitgang en ontwikkeling op te zetten, door een anti-imperialistische solidariteit te ontwikkelen, door te bewijzen dat de strijd van het volk de moeite waard is en dat het mogelijk is een rechtvaardiger, democratischer en vreedzamer land en dus ook een rechtvaardigere, democratischere en vreedzamere wereld tot stand te brengen. De realiteit toont overigens aan dat het beste antwoord op de poging tot inmenging van het Europees Parlement te vinden is in het enorme prestige en belang van het Bolivariaanse proces voor de volkeren van Latijns-Amerika en de rest van de wereld. Daarom is het hoog tijd dat de voorstanders van dit initiatief eindelijk afzien van de pretentie dat zij de rest van de wereld de les kunnen lezen.</p>
    </intervention>
    <intervention id="4-194" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . Wij debatteren vandaag over gevallen van schending van de mensenrechten in Venezuela. Deze zijn het gevolg van de niet-naleving van de burgerlijke en politieke rechten die in de Venezolaanse grondwet zijn gegarandeerd, alsook van het feit dat de tegenstanders van de huidige regering deze rechten worden ontzegd. Het is onmogelijk voor oppositieleden om zich kandidaat te stellen voor verkiezingen, vrijheid van meningsuiting is een illusie en waarnemers van internationale organisaties worden het land uitgezet. Dit debat is bijgevolg een goede gelegenheid om duidelijk te maken dat wij in geen geval akkoord kunnen gaan met het democratisch deficit in Venezuela en in een aantal andere landen.</p>
      <p sl="pl">Dit debat is ook een goede gelegenheid om op zoek te gaan naar de waarheid in het openbare en politieke leven. Zowel de president van Venezuela als de leiders van tal van andere landen en wereldmachten zijn bezweken voor de verleiding van de absolute macht. Zij stellen alles in het werk om mensen die armer zijn of er een andere mening op nahouden, te onderwerpen. De nieuwe linkse doctrine van de heer Chávez wordt vaak als “christelijk socialisme” omschreven, maar heeft in werkelijkheid weinig gemeen met de sociale leer van de kerk. Dit verklaart ook waarom vertegenwoordigers van het Venezolaanse episcopaat kritiek hebben geuit op het gebrek aan democratie. Het Bijbelse verhaal over de balk en de splinter dat me nu te binnen schiet, lijkt perfect in deze context te passen.</p>
    </intervention>
    <intervention id="4-195" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Inmiddels zijn er tien jaar verstreken sinds Hugo Chávez president van Venezuela werd. De grondwet van Venezuela van 1999 vormde een perfecte gelegenheid om de rechtstaat te versterken en de mensenrechten in dit land te waarborgen. We moeten vandaag de dag echter toegeven dat deze historische kans is gemist. We weten dat in Venezuela, het Venezuela onder leiding van president Chávez, discriminatie van politieke tegenstanders wordt getolereerd en zelfs aangemoedigd. In het Venezuela onder Chávez zijn rechters niet langer onafhankelijk en we zijn ook op de hoogte van de situatie omtrent vakbonden en de media in dit land. Onze resolutie van vandaag is bedoeld om president Chávez er nogmaals aan te herinneren dat de grondwet niet slechts een stuk papier is; de regels hiervan moeten in het dagelijks leven ten uitvoer worden gebracht.</p>
    </intervention>
    <intervention id="4-196" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Zo meteen is in dit Parlement het debat aan de orde over de bijzonder dramatische en tragische situatie in Congo waarbij reeds honderden en misschien zelfs duizenden slachtoffers zijn gevallen. In vergelijking daarmee lijkt de situatie in Venezuela veel minder ernstig. Daar wordt het kiesrecht geschonden en worden burgers het land uitgezet. Toch is nu ook daar een eerste moord gepleegd op een studentenleider.</p>
      <p sl="pl">Zelfs in dit vroege stadium is het van groot belang dat deze kwestie aan de orde wordt gesteld. We mogen immers niet uit het oog verliezen dat dergelijke processen altijd beginnen met de schending van democratische rechten. Als het aan goede argumenten ontbreekt, is de eerste stap altijd machtsmisbruik, met moordpartijen tot gevolg. Daarom heeft deze resolutie wel degelijk zin. Ze wijst erop of moet ons eraan herinneren dat wij dit gevaarlijke proces al hebben opgemerkt op een moment waarop we nog in staat zijn om de situatie in de gaten te houden en genocide te voorkomen.</p>
    </intervention>
    <intervention id="4-197" speaker_id="28584" name="Georgios Toussas" is_mep="True" mode="spoken">
      <p sl="el">Mijnheer de Voorzitter, het is overduidelijk dat er kort voor de verkiezingen in Venezuela onverhulde en onaanvaardbare pogingen worden gedaan om zich te mengen in de interne ontwikkelingen in dit land met het voor de hand liggend doel de uitslag van de verkiezingen te beïnvloeden.</p>
      <p sl="el">De situatie in Venezuela is voor de arbeiders in Europa, en meer algemeen in heel de wereld, een grote en belangrijke overwinning, omdat de laatste tijd in de ontwikkeling van het land positieve stappen worden gezet en problemen van de arbeiders worden opgelost, ondanks alle moeilijkheden, hinderpalen en interventies van het Amerikaans imperialisme.</p>
      <p sl="el">Deze pogingen zijn onaanvaardbaar en bij deze gelegenheid willen wij het optreden van de politieke krachten aan de kaak stellen die zich met deze resolutie mengen in de interne aangelegenheden van Venezuela.</p>
      <p sl="el">Ik sluit af met te zeggen dat het onvoorstelbaar is dat zeven afgevaardigden tijdens een bijeenkomst van het Europees Parlement de politieke verantwoordelijkheid op zich hebben genomen om een volk te veroordelen dat strijd voor zijn vrijheid en zijn hedendaagse behoeften. Het recht van de volkeren om hun eigen toekomst te bepalen kan nooit onderwerp van onderhandelingen zijn, en dat moeten wij allen respecteren.</p>
    </intervention>
    <intervention id="4-198" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, wanneer we aan democratie denken, denken we aan mensenrechten. Het belang van inspraak en kiesrecht op alle regeringsniveaus is overduidelijk. Sinds enkele jaren is hiervan geen sprake meer in Venezuela, een land dat met wijdverbreide corruptie te kampen heeft en momenteel wordt geregeerd door de heer Chávez. Sinds hij aan de macht is, worden oppositieleden geïntimideerd, zijn sommige leden van oppositiepartijen beestachtig vermoord en zijn verdedigers van de mensenrechten en medewerkers van NGO’s het land uitgezet. Bovendien maakt Venezuela momenteel gebruik van zogeheten screeninglijsten, waarmee burgers niet alleen van openbare ambten worden uitgesloten, maar waarmee zij ook van het recht worden beroofd om vrijelijk op verkiezingskandidaten van hun voorkeur te stemmen. Als democratisch orgaan moeten we er bij Venezuela op aandringen dat het de internationale democratische normen naleeft en de Venezolaanse burgers in staat stelt van hun grondrechten gebruik te maken, vrijelijk en openlijk kritiek te uiten op de machthebbers en via verkiezingen zonder angst een nieuwe regering aan te wijzen.</p>
    </intervention>
    <intervention id="4-199" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, president Chávez werd tot nu toe door links op handen gedragen. In mijn eigen kiesdistrict was bijvoorbeeld de vroegere burgermeester van Londen, Ken Livingstone, een groot voorstander. Zo werd aan zijn nogal onverkwikkelijke image een enigszins respectabel tintje gegeven. Maar onder president Chávez werden natuurlijk de rechten en vrijheden van het Venezolaanse volk aan banden gelegd. Hij heeft de politieke vrijheden, de rechtsstaat, de onafhankelijkheid van de rechtbanken en de vrijheid van de media en de vakbondsvrijheid ondermijnd. Politici als mijnheer Livingstone, die leiders als president Chávez steunen, ondermijnen de echte democratie – dat geeft zeer te denken.</p>
    </intervention>
    <intervention id="4-200" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie volgt de situatie in Venezuela op de voet. Het land is bezig met de voorbereiding van de regionale en lokale verkiezingen, die op 23 november zullen worden gehouden.</p>
      <p sl="en">Er zij op gewezen dat in de afgelopen jaren een aantal democratische verkiezingsprocessen heeft plaatsgevonden in Venezuela. Sommige verkiezingen werden door Europese waarnemingsmissies gevolgd, die tot de slotsom zijn gekomen dat zij in overeenstemming waren met de internationale normen en de nationale wetgeving. Andere verkiezingen werden niet gecontroleerd, omdat wij daartoe niet werden uitgenodigd.</p>
      <p sl="en">De Commissie is zich bewust van de bezorgdheid die sommigen van u en delen van de Venezolaanse samenleving hebben geuit met betrekking tot de grondwettelijkheid van de “uitsluitingen”. Sommigen menen dat deze ertoe dienen de oppositie te weerhouden van volledige deelname aan de verkiezingen in november.</p>
      <p sl="en">De Commissie heeft nota genomen van de verklaringen die de Venezolaanse autoriteiten bij verschillende gelegenheden hebben afgegeven over de grondwettelijkheid van deze “administratieve sancties” die door de nationale toezichthouder tegen een aantal ambtenaren zijn ingesteld.</p>
      <p sl="en">Wij benadrukken dat de rechten van alle burgers die aan de verkiezingen willen deelnemen, moeten worden gegarandeerd in overeenstemming met de grondwet en de beginselen van de rechtsstaat. Wij hopen dat de komende verkiezingen de democratie in Venezuela zullen versterken en dat de uitkomst een afspiegeling zal zijn van de standpunten van de gehele Venezolaanse samenleving.</p>
      <p sl="en">Wij moedigen alle actoren aan om zich in een geest van tolerantie, burgergezindheid en respect voor de verscheidenheid van meningen te engageren in het democratische proces.</p>
      <p sl="en">De Commissie is ook op de hoogte van het feit dat vertegenwoordigers van Human Rights Watch uit Venezuela zijn uitgewezen. Wij hebben de stemmen gehoord die deze maatregel hebben veroordeeld als inbreuk op het recht van vrije meningsuiting en als teken van intolerantie ten aanzien van kritiek. In dit verband benadrukken wij het belang dat de EU aan de vrijheid van mening en meningsuiting hecht. De vrijheid van meningsuiting is een van de fundamentele mensenrechten en vormt een hoeksteen van de democratie en de rechtsstaat.</p>
      <p sl="en">Ik wil het Parlement verzekeren dat de Commissie de ontwikkelingen in Venezuela nauwlettend zal blijven volgen. De inzet van de Commissie voor de ontwikkeling van de democratie en de bevordering van de mensenrechten zal tot uitdrukking blijven komen in ons samenwerkingsbeleid en onze betrekkingen met Venezuela.</p>
    </intervention>
    <intervention id="4-201" speaker_id="1838" name="De Voorzitter" is_mep="True" mode="spoken">
      <p sl="fr">Het debat is gesloten.</p>
      <p sl="fr">De stemming vindt na afloop van de debatten plaats.</p>
    </intervention>
  </section>
  <section id="creitem26" title="13.2. Democratische Republiek Congo: botsingen in de oostelijke grensregio's">
    <intervention id="4-203" speaker_id="1838" name="De Voorzitter" is_mep="True" mode="spoken">
      <p sl="fr">Aan de orde is het debat over zes ontwerpresoluties over de Democratische Republiek Congo: botsingen in de oostelijke grensregio’s .</p>
    </intervention>
    <intervention id="4-204" speaker_id="39713" name="Renate Weber" is_mep="True" mode="spoken">
      <p sl="en">auteur . − Mijnheer de Voorzitter, het conflict in de Democratische Republiek Congo (DRC) is enorm traumatisch voor de Congolese samenleving.</p>
      <p sl="en">Naast andere gruweldaden worden verkrachtingen sinds vele jaren als wapen in de strijd gebruikt. Vele vrouwen en meisjes worden hiervan het slachtoffer. Ons medeleven is niet genoeg. Zonder twijfel vindt in Congo een tegen vrouwen gerichte genocide plaats, en we kunnen niet langer de ogen sluiten voor deze vreselijke situatie. De verschrikkingen die deze vrouwen te verduren hebben, zijn met geen woorden te beschrijven. Ongetwijfeld leiden de schermutselingen tussen rebellen in de oostelijke provincies tot steeds meer geweld, inclusief seksueel geweld.</p>
      <p sl="en">Hoeveel vrouwen en meisjes moeten er nog worden gedood, het slachtoffer worden van groepsverkrachtingen, afgeslacht, tot slaaf gemaakt, besmet met hiv en verstoten door hun gemeenschap, voordat we deze kwestie eindelijk op internationaal niveau en met een langetermijnperspectief aanpakken? Seksueel geweld tegen vrouwen en meisjes kan niet worden geduld. Aan de straffeloosheid van de daders moet een eind komen, en de rechtsstaat moet in de oostelijke provincies van de DRC worden hersteld.</p>
      <p sl="en">We moeten allemaal erkennen dat deze situatie een veelzijdige aanpak vereist. Er moet vrede worden gesticht, de rechtsstaat moet worden opgebouwd en de samenleving in de oostelijke provincies van de Democratische Republiek Congo moet worden behoed voor de armoedeval. Dit betekent dat ook de exploitatie van de Congolese natuurlijke hulpbronnen aan de beginselen van de rechtsstaat moet worden onderworpen.</p>
    </intervention>
    <intervention id="4-205" speaker_id="39023" name="Giovanna Corda" is_mep="True" mode="spoken">
      <p sl="fr">Auteur . − Mijnheer de Voorzitter, waarde collega’s, eerst wil ik mij verontschuldigen voor mijn collega de heer Hutchinson, die hier vandaag niet bij aanwezig kon zijn.</p>
      <p sl="fr">5 400 000 mensen, zoveel slachtoffers zijn er sinds 1998 gevallen in het conflict in de Democratische Republiek Congo. Iedere dag sterven er 1 500 mensen. Deze mensen zijn vrouwen die de hen toegebrachte verminkingen niet overleven, rebellen of soldaten van het Congolese leger; maar het zijn ook kindsoldaten, die bij hun ouders zijn weggerukt; het zijn jonge meisjes wier korte bestaan op aarde een nachtmerrie moet zijn geweest.</p>
      <p sl="fr">Het verbale geweld dat ik nu gebruik, Mijnheer de Voorzitter, waarde collega’s, is niets vergeleken met het geweld dat de Democratische Republiek Congo sinds lange tijd teistert, geweld dat de afgelopen weken is toegenomen en zich heeft uitgebreid, en dit allemaal onder de ogen van de totaal onverschillige internationale gemeenschap. De getuigenissen die wij hebben verzameld zijn bezwarend: bezwarend voor de soldaten in de verschillende strijdende rebellengroeperingen; bezwarend voor de regeringstroepen die, in plaats van de burgerbevolking te beschermen, een bedreiging voor hen vormen; en ook bezwarend voor de VN, die niet in staat is om de bescherming van de burgers te waarborgen.</p>
      <p sl="fr">Mijnheer de Voorzitter, waarde collega’s, de resolutie waarover wij nu debatteren is bedoeld om de internationale publieke opinie te wijzen op wat er zich afspeelt en formuleert een aantal zeer concrete verzoeken ten behoeve van een snelle en duurzame oplossing voor dit conflict.</p>
      <p sl="fr">De socialisten willen in het bijzonder een aantal punten van deze verzoeken benadrukken: ten eerste, de versterking van de VN-missie met Europees personeel dat in staat is om met de bevolking te communiceren; en ten tweede roepen wij de hoogste politieke en militaire autoriteiten van Congo op alles in het werk te stellen om ervoor te zorgen dat de soldaten van het Congolese leger een definitief einde maken aan hun wreedheden.</p>
    </intervention>
    <intervention id="4-206" speaker_id="28409" name="Raül Romeva i Rueda" is_mep="True" mode="spoken">
      <p sl="es">Auteur. – Mijnheer de Voorzitter, ik zou willen ingaan op een aantal van de aspecten die hier al aan de orde zijn gesteld met betrekking tot de situatie in de Democratische Republiek Congo.</p>
      <p sl="es">Het eerste punt ligt voor de hand. Het onderhavige conflict heeft vele oorzaken. Het gaat om een probleem dat in verband staat met de toegang tot hulpbronnen. Het gaat ook om de straffeloosheid waarmee die bronnen geëxploiteerd worden, de straffeloosheid waarmee sommigen door dit gebied “zwerven” en daarbij wreedheden begaan zonder daarvoor door de lokale autoriteiten noch door de internationale troepen te worden vervolgd, en om de straffeloosheid van activiteiten die tot gevolg hebben dat er voortdurend internationale wapens aanwezig zijn die het gebied maar blijven binnenkomen.</p>
      <p sl="es">Die drie elementen, en het verband ertussen – lijken me van fundamenteel belang omdat hier in de eerste plaats uit blijkt dat de aanwezigheid van de Verenigde Naties in het gebied grondig moet worden herzien.</p>
      <p sl="es">In de tweede plaats moet er speciaal onderzoek worden gedaan naar het geweld tegen vrouwen en het seksueel geweld tegen vrouwen, een kwestie die we al meerdere malen in dit Parlement aan de orde hebben gesteld. Dit is weer een gelegenheid om erop te wijzen dat zowel de Verenigde Naties als de Europese Unie zouden moeten eisen dat verkrachting en met name het gebruiken van marteling en misbruik van vrouwen als seksueel wapen, als oorlogsmisdaden worden beschouwd. Hiervoor pleiten wij al lang bij alle mogelijke betrokken instanties.</p>
      <p sl="es">Verder lijkt het me noodzakelijk nogmaals te wijzen op het derde aspect, namelijk dat dit hele conflict verband houdt met een van de belangrijkste bronnen van rijkdom ter wereld: diamanten. Gezien dit primaire gegeven is het dan ook van essentieel belang dat controlemechanismen zoals het Kimberley-proces consequent en nauwgezet worden toegepast.</p>
      <p sl="es">Staat u mij toe u eraan te herinneren dat volgende week in de Verenigde Naties een debat begint over het aannemen van een internationaal verdrag inzake wapenexport. Dat lijkt me een uitgelezen kans om erop te wijzen dat dit precies is wat we nodig hebben in een situatie zoals die in de Democratische Republiek Congo.</p>
    </intervention>
    <intervention id="4-207" speaker_id="4508" name="Erik Meijer" is_mep="True" mode="spoken">
      <p sl="nl">Auteur . − Voorzitter, het wordt steeds belangrijker om een weg te vinden waardoor de inwoners van Congo kunnen overleven, ook als het onmogelijk blijft om een centraal staatsgezag op te bouwen. Het vermijden van alle omstandigheden die hen blootstellen aan geweld en uitbuiting, aan gedwongen verhuizingen of aan hongersnoden, moet voorrang krijgen.</p>
      <p sl="nl">Waarom is alles wat er in Afrika verkeerd kan gaan, bijeengebracht in Congo? Congo is ontstaan als koloniaal mijnbouwproject in de slecht toegankelijke binnenlanden van Afrika. Er bestond geen Congolees volk met gezamenlijke belangen en vooruitzichten, maar een veelheid van volkeren in geïsoleerde gebieden.</p>
      <p sl="nl">Bij de start als onafhankelijke staat, bijna een halve eeuw geleden, leerde de hele wereld de namen kennen van de toen met elkaar strijdende politici. Tshombe en Kalonji, nauw verbonden met de mijnbouwbelangen, streefden naar afsplitsing van hun zuidoostelijke regio's met veel rijkdom in de ondergrond. De enige visionair die de pretentie had om het land als geheel een serieuze toekomst te geven, Patrice Lumumba, werd snel vermoord.</p>
      <p sl="nl">Daarna heeft de militaire dictator Mobutu het land opnieuw langdurig geleid als een privé-onderneming, volkomen onderworpen aan zijn willekeur. De hoop dat na de dood van Mobutu de opbouw van de vooruitgang van Congo eindelijk zou kunnen beginnen, is de bodem ingeslagen.</p>
      <p sl="nl">De inmiddels tweede president, met de naam Kabila, inspireert niet en beheerst grote delen van het land niet. De mogelijkheden van het Congo van nu worden bepaald door mislukte verkiezingen, waarvan de uitkomst vanaf het begin omstreden was en die nog lang niet door iedereen aanvaard worden, door volksverhuizingen vanuit de oostelijke buurlanden, regionale machthebbers met mijnbouwbelangen en rebellenlegers. Het wordt twijfelachtig of een eenheidsoplossing voor een ongedeeld Congo nu nog mogelijk is.</p>
    </intervention>
    <intervention id="4-208" speaker_id="39022" name="Ewa Tomaszewska" is_mep="True" mode="spoken">
      <p sl="pl">auteur . − Mijnheer de Voorzitter, in Congo zijn momenteel enkele Poolse priesters en geestelijken uit andere landen aanwezig, die in het kader van hun missies de burgerbevolking, met name vrouwen en kinderen, trachten te beschermen tegen geweld. Ook de Poolse strijdkrachten hebben aan de vredesmissies in Congo deelgenomen. Met het oog hierop liggen de dramatische gebeurtenissen in Congo me bijzonder na aan het hart.</p>
      <p sl="pl">Het Europees Parlement heeft zich vooral bezorgd getoond over de situatie in Noord-Kivu en de handhaving van de vrede in de provincie Ituri. Gruwelijke moordpartijen, verkrachtingen van vrouwen en meisjes en de gedwongen inlijving van kinderen bij het leger zijn al jarenlang schering en inslag in dit land. Het Parlement roept de regeringen van de Democratische Republiek Congo en van Rwanda op een constructieve dialoog tot stand te brengen die Congo in staat zal stellen om deze humanitaire ramp te boven te komen.</p>
      <p sl="pl">Ik wil nog een zeer belangrijk punt naar voren brengen. Het feit dat Zuid-Afrikaanse arbeiders geweigerd hebben om Chinese wapens te lossen, is de werkelijke reden waarom dit conflict is onderbroken. Het Europees Parlement roept de regeringen van het Grote-Merengebied op om een dialoog te starten, teneinde het geweld in Congo een halt toe te roepen. Daarnaast verzoek ik de Commissie om op grotere schaal medische hulp te verstrekken aan de burgerbevolking in Congo, met name aan vrouwen en kinderen die besmet zijn ten gevolge van verkrachting.</p>
    </intervention>
    <intervention id="4-209" speaker_id="2229" name="Bernd Posselt" is_mep="True" mode="spoken">
      <p sl="de">namens de auteurs . − Mijnheer de Voorzitter, Congo maakt momenteel een situatie door die Europa na de Dertigjarige Oorlog heeft doorgemaakt, toen elk staatsgezag geheel was ingestort. In Congo is dit zelfs in nog sterkere mate het geval. Geüniformeerde bendes trekken rond, een deel van deze bendes beschouwt zich als “het officiële leger”, een ander deel noemt zich “privéleger”, maar in werkelijkheid gaat het om roversbenden die ten koste van de burgers het land plunderen en mensen vermoorden, verkrachten en beroven. Congo zal geen vrede meer kennen, zolang op regionaal en supraregionaal niveau niet enige vorm van staatsgezag wordt hersteld.</p>
      <p sl="de">Daarom is het onze taak als Europese Unie om ten eerste humanitaire hulp te verlenen, maar er ten tweede ook voor te zorgen dat in dit land weer een minimum aan openbare veiligheid en openbaar gezag zijn intrede doet. Die situatie is nog niet in zicht, en ook de interventie in Congo is – en dat moeten we met de nodige zelfkritiek ook eindelijk erkennen – niet zo succesvol als we hadden gehoopt.</p>
      <p sl="de">Derhalve is het dringend noodzakelijk dat we overwegen hoe we dit hart van Afrika weer kunnen stabiliseren – met behulp van alle mogelijke vreedzame, en zo nodig ook weer met militaire middelen, met vredestroepen. Zover zijn we nog niet, maar we moeten dit wel bespreken. Want als je Congo bekijkt – zelf ben ik verschillende keren over dit land gevlogen – besef je dat Congo, op een unieke manier onder alle Afrikaanse landen, aan alle delen van Afrika raakt.</p>
      <p sl="de">Er is geen stabiel Afrikaans continent mogelijk zonder een stabiel Congo, en daarom hebben we hier een bijzondere verantwoordelijkheid.</p>
    </intervention>
    <intervention id="4-210" speaker_id="28424" name="Tunne Kelam" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, wij zijn werkelijk uiterst bezorgd over het opnieuw oplaaiende geweld in de oostelijke provincies van Congo. Daarom roepen wij alle betrokkenen op het vredesproces waartoe zij zich in januari hebben verbonden, te hervatten.</p>
      <p sl="en">Ik zou drie punten willen aanstippen. Ten eerste moet de Congolese regering zich er speciaal voor inzetten dat een eind wordt gemaakt aan het wijdverbreide geweld tegen vrouwen en meisjes, dat wordt gebruikt als wapen in deze interne oorlog. Ten tweede moet internationaal druk worden uitgeoefend op de regeringen van Congo en Rwanda om hen aan te zetten tot de hervatting van een constructieve dialoog. Ten derde verzoeken wij alle regeringen van de EU-lidstaten om onmiddellijk gerichte en rechtstreekse hulp te verlenen aan de bevolking van het oostelijke deel van Congo.</p>
    </intervention>
    <intervention id="4-211" speaker_id="37200" name="Katrin Saks" is_mep="True" mode="spoken">
      <p sl="et">namens de PSE-Fractie - Dames en heren, vandaag spreken wij over een zeer complexe regio en het lijkt mij dat wij hier voornamelijk over spreken om te benadrukken hoe slecht de situatie daar is en niet omdat wij een duidelijk beeld voor ogen hebben hoe die situatie moet worden opgelost. Ik wil toch enkele dingen opmerken, hoewel ik herhaal wat voorgaande sprekers, met inbegrip van de heer Kelam, heeft gezegd.</p>
      <p sl="et">Het belangrijkste is om de regering van de Democratische Republiek Congo te steunen in het vinden van een oplossing voor deze crisis. Geweld lokt alleen nieuw geweld uit en ik wil niet zeggen dat de levens van mannen in zekere zin minder belangrijk zijn of dat geweld tegen mannen is toelaatbaar is, maar de situatie van vrouwen en kinderen in Congo is echt afschuwelijk en aan hen moet specifieke aandacht worden besteed. Ik doe een beroep op de internationale gemeenschap, op de VN-Veiligheidsraad voor meer hulp, op de Raad en de Commissie voor het geven van medische hulp – vooral voor de grootste risicogroep – en natuurlijk is concrete hulp van de lidstaten ook belangrijk.</p>
    </intervention>
    <intervention id="4-212" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, het oosten van de Democratische Republiek Congo is sinds enkele jaren het toneel van massamoorden en een verscheidenheid aan uiterst wrede en sadistische misdaden tegen de bevolking, waarvan met name onschuldige burgers, met inbegrip van vele vrouwen en kinderen, het slachtoffer worden.</p>
      <p sl="en">De Afrikaanse Unie, de EU en de VN hebben op beschamende wijze gefaald en zijn niet in staat gebleken tot een doortastend optreden om de vrede in de regio te herstellen. Dit is met name te wijten aan het feit dat niet genoeg middelen ter beschikking worden gesteld om de lokale bevolking effectief te beschermen en van de nodige hulp te voorzien en om eindelijk een politieke oplossing te vinden voor de heersende conflicten. Laten we hopen dat deze resolutie ertoe bijdraagt de ondersteuning van het vredesproces te versterken en, niet in de laatste plaats, om de kwaadwillige regeringen in de hele wereld die wapens blijven leveren aan de oorlogvoerende partijen, hiervan te weerhouden.</p>
    </intervention>
    <intervention id="4-213" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, het vredesakkoord dat op 28 januari 2008 in Goma is ondertekend, heeft geen einde gemaakt aan de problemen en heeft ook niet tot vrede geleid in het oosten van de Democratische Republiek Congo. Vrouwen en zelfs jonge meisjes worden er nog steeds verkracht. Ook de plunderingen en de gedwongen inlijving van burgers en kinderen bij het leger gaan gewoon door. Alle partijen in het conflict hebben zich schuldig gemaakt aan wreedheden. Dat geldt zowel voor de rebellengroepen als voor de soldaten van de Democratische Krachten voor de bevrijding van Rwanda en voor het Congolese leger. De heropleving van het geweld maakt duidelijk dat deze oorlog die meer dan vier jaar geleden is begonnen nog steeds aan de gang is en zelfs escaleert. De laatste tijd worden we regelmatig geconfronteerd met verontrustende berichten uit Noord-Kivu. Naar verluidt zouden daar honderden lijken in rivieren zijn gedumpt en zouden er in deze regio ongeveer honderdduizend ontheemden zijn.</p>
      <p sl="pl">Deze oorlog maakt niet alleen dodelijke slachtoffers, maar heeft ook verwoesting, honger en algemene demoralisatie tot gevolg. De autoriteiten en het leger van Congo zullen er niet in slagen om de problemen van deze regio in hun eentje op te lossen. Internationale hulp is absoluut noodzakelijk, ook van de Europese Unie. Er is eveneens dringend behoefte aan materiële hulp in de vorm van voedsel en medische bijstand. De Fractie Unie voor een Europa van Nationale Staten steunt de voorliggende resolutie ten volle. Het welzijn van elk individu en zijn of haar recht op leven en vrede moeten uiteindelijk zegevieren.</p>
    </intervention>
    <intervention id="4-214" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, de gruweldaden in Congo zijn voor bewoners van een vreedzame, beschaafde samenleving onvoorstelbaar. Hoe kunnen wij praktische hulp bieden aan een geteisterde bevolking als die van Congo? Een rechtstreekse militaire interventie en humanitaire hulp zijn alleen in het kader van internationale inspanningen onder auspiciën van de Verenigde Naties mogelijk, maar keer op keer moeten we lijdzaam toezien hoe de leiders van dit soort falende staten hun land plunderen en van hun rijkdom in het Westen genieten. De stabiele en vreedzame landen van de wereld dienen zich te verenigen om er een stokje voor te steken dat enorme rijkdommen worden gestolen en vervolgens straffeloos op een Westerse bankrekening worden gestort.</p>
      <p sl="en">Er moeten internationale afspraken worden gemaakt om ervoor te zorgen dat de leiders van dergelijke staten niet in weelde van hun onrechtmatig verkregen vermogen kunnen leven. Hierdoor zouden we tenminste een steentje bijdragen tot een algehele oplossing , teneinde de stabiliteit in landen als Congo te bevorderen.</p>
    </intervention>
    <intervention id="4-215" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, door de nieuwe gevechten in het oosten van Congo worden de mensenrechten met voeten getreden en wordt de democratie verstikt. Ondanks de ondertekening van het vredesakkoord van Goma in januari van dit jaar gaan de schendingen van de meest fundamentele mensenrechten nog steeds door: er worden vrouwen van alle leeftijden verkracht, massamoorden gepleegd en kindsoldaten geronseld. We kunnen de ogen niet sluiten voor zo’n schrijnende situatie. We moeten onze belangrijke stem in de internationale gemeenschap verheffen en tot vrede, samenwerking en stabiliteit in de regio oproepen.</p>
      <p sl="en">We kunnen deze stem ook gebruiken om de recente verklaringen van Laurent Nkunda te veroordelen, die ertoe heeft opgeroepen de gekozen en legitieme regering van Congo ten val te brengen. Het Congolese leger heeft zelf niet de nodige personele, technische en financiële middelen om zich van zijn taak in het oosten van Congo te kwijten. Een signaal van de wereldgemeenschap, zoals de ondertekening van de “Child Soldier Accountability Act” in de VS, brengt ons in herinnering dat dergelijke landen en autoriteiten kunnen worden geholpen bij de strafrechtelijke vervolging van personen die verantwoordelijk zijn voor schendingen van de mensenrechten.</p>
    </intervention>
    <intervention id="4-216" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie deelt de bezorgdheid over de slechte situatie in het oosten van de Democratische Republiek Congo, waardoor de reeds zwaar getroffen bevolking nog meer onder druk komt te staan. De Commissie is met name bezorgd over de wijdverbreide mensenrechtenschendingen in de regio, waaronder geweld tegen vrouwen en de voortdurende mobilisatie van kindsoldaten in dit conflict.</p>
      <p sl="en">De Commissie blijft erbij dat de huidige crisis tussen Kinshasa en diverse rebellengroeperingen niet langs militaire weg kan worden opgelost. Daarom moedigen we alle conflictpartijen aan om de dialoog te hervatten en moedige politieke compromissen aan te gaan, rekening houdend met de verbintenissen die zij in januari 2008 in de zogeheten Actes d’engagement de Goma zijn overeengekomen.</p>
      <p sl="en">In dit verband is het van het hoogste belang om een acceptabel niveau van vertrouwen te herstellen tussen alle belanghebbenden in Congo. Als eerste stap dienen alle partijen zich zonder uitzondering aan een onmiddellijk staakt-het-vuren te houden, zodat het plan van de Verenigde Naties voor de terugtrekking van de verschillende troepenmachten kan worden uitgevoerd.</p>
      <p sl="en">Daarnaast mag niet worden vergeten dat tot de onderliggende oorzaken van het conflict ook de dramatische problemen behoren die de aanwezigheid van buitenlandse gewapende groeperingen, met name de Rwandese FDLR, op het grondgebied van de Democratische Republiek Congo met zich meebrengt. Op dit terrein moeten de partijen de meeste verbintenissen die zij in het communiqué van Nairobi zijn aangegaan, nog gestand doen.</p>
      <p sl="en">Gezien de talrijke uitdagingen die in de Democratische Republiek Congo nog moeten worden aangepakt, pleit de Commissie er sterk voor dat het mandaat van de VN-vredesmissie wordt vernieuwd en zo mogelijk versterkt, teneinde een doeltreffende bescherming van de bevolking te waarborgen en het Congolese leger te ondersteunen bij de bestrijding van de buitenlandse gewapende groeperingen.</p>
      <p sl="en">Naast de niet aflatende inspanningen van het “facilitation team” van de EU moet voor een bredere participatie van de Afrikaanse diplomatie (met inbegrip van de Afrikaanse Unie) worden gezorgd om oplossingen te vinden voor de conflicten in het oosten van de DRC, met name op terreinen waar een duurzame oplossing in sterke mate zou worden bevorderd door een nauwe samenwerking tussen de buurlanden, met name de Democratische Republiek Congo en Rwanda.</p>
      <p sl="en">Wat betreft onze bijstand aan de bevolking in de conflictgebieden zal de Commissie hulp blijven verlenen in het kader van onze samenwerking op humanitair en ontwikkelingsgebied.</p>
      <p sl="en">Meer specifiek moet met betrekking tot gezondheidsdiensten (een kwestie die door alle resoluties aan de orde wordt gesteld) worden benadrukt dat de Commissie in de Democratische Republiek Congo sinds 1994 werkzaam is in de gezondheidssector, die een centrale sector vormt in het kader van onze samenwerking.</p>
      <p sl="en">Naast humanitaire hulp verlenen we momenteel strategische en financiële steun aan de Congolese autoriteiten om de kwaliteit van de medische diensten en de kwalificaties van het medisch personeel te verbeteren.</p>
    </intervention>
    <intervention id="4-217" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem27" title="13.3. Birma">
    <intervention id="4-219" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Birma .</p>
    </intervention>
    <intervention id="4-220" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">auteur . −) Mijnheer de Voorzitter, de Birmaanse militaire junta is er niet in geslaagd de beloften na te komen die ze na de zogenaamde Saffron-revolutie aan de internationale gemeenschap had gedaan. Het is evenmin gelukt om de situatie van het Birmaanse volk, dat in opstand komt en zijn legitieme rechten opeist, te verbeteren. De democratie en nieuwe ontwikkelingen in dit land zullen niet kunnen worden afgeremd door de brutale onderdrukking van de wijdverbreide protesten in september van dit jaar of de massale arrestatie van opstandelingen.</p>
      <p sl="pl">Birma moet werk maken van de eerbiediging van de democratische beginselen. Het land moet de vrijheid van meningsuiting verzekeren, net als de vrijheid van vereniging en vergadering, de invoering van een meerpartijenstelsel en de vrijlating van politieke gevangenen. Daarnaast moet Birma een onafhankelijke rechterlijke macht ontwikkelen en etnische zuiveringen een halt toeroepen. Birma heeft hulp nodig. Met het oog hierop is er dringend behoefte aan een grotere betrokkenheid van de Verenigde Naties en haar secretaris-generaal, het Internationaal Comité van het Rode Kruis, de Europese Commissie en de regeringen van de landen die in staat zijn om invloed uit te oefenen op de Birmaanse autoriteiten. Namens de Fractie Unie voor een Europa van Nationale Staten, wier standpunt ik zojuist uiteengezet heb, en namens de auteurs, zou ik deze resolutie ten volle willen steunen en de overige Parlementsleden willen verzoeken hetzelfde te doen.</p>
    </intervention>
    <intervention id="4-221" speaker_id="23881" name="Marios Matsakis" is_mep="True" mode="spoken">
      <p sl="en">auteur . − Mijnheer de Voorzitter, dit is binnen twee jaar de zesde resolutie van het Europees Parlement over Birma, maar de onmenselijke militaire junta van Birma schijnt geen nota te nemen van hetgeen de EU zegt of denkt. Intussen lijden de gewone burgers van Birma nog steeds onder onderdrukking, vervolging en armoede, wat allemaal het gevolg is van het wrede, anachronistische en schandelijke beleid van het hersenloze militaire regime in dat land. De dictators worden natuurlijk de hele tijd rijker en leven in weelde, ten koste van de bevolking.</p>
      <p sl="en">Ik heb de indruk dat deze militaire criminelen zich weinig van resoluties aantrekken, en de belangrijkste reden daarvoor is volgens mij dat landen als China, India en Rusland Birma economisch en politiek blijven steunen. Het lijkt me dat we onze aandacht niet zozeer op Birma zelf, maar op deze drie landen moeten richten. We moeten hun aan het verstand brengen dat zij hun steun aan de meedogenloze en stompzinnige Birmese generaals moeten stopzetten, omdat hun betrekkingen met de EU anders duidelijk en onherroepelijk zouden verslechteren.</p>
    </intervention>
    <intervention id="4-222" speaker_id="28392" name="Józef Pinior" is_mep="True" mode="spoken">
      <p sl="pl">auteur . − Mijnheer de Voorzitter, Birma is een thema geworden waarover wij in dit Parlement bijna onophoudelijk debatteren. We komen tijdens elke vergaderperiode van het Europees Parlement in Straatsburg terug op de situatie in Birma.</p>
      <p sl="pl">De aanstaande ASEM-top vormt voor de Europese Unie, die daar door het Franse voorzitterschap wordt vertegenwoordigd, een goede gelegenheid om met de Birmaanse autoriteiten een aantal fundamentele problemen te bespreken. Een eerste kwestie betreft de vrijlating van de politieke gevangenen. Volgens Amnesty International zijn er op dit ogenblik ongeveer 2 100 politieke gevangenen in Birma. Ten tweede dient het folteren van gevangenen onmiddellijk te stoppen. Folteringen zijn in dit land een permanente bedreiging. Ten derde moet het Birmaanse leger zich professioneel gedragen. Het moet de mensenrechten eerbiedigen bij militaire acties tegen etnische minderheden. Die zijn momenteel voornamelijk gericht tegen de Karen-minderheid. De Europese Unie mag dit geweld en deze misdaden tegen de menselijkheid niet tolereren.</p>
      <p sl="pl">Tot slot moet het beleid van de Europese Unie tastbare resultaten opleveren. We dienen ons af te vragen of we met onze sancties in eerste instantie de Birmaanse leiders of de bevolking van dit land treffen. De Europese Unie moet verstandig te werk gaan. We moeten het sanctiebeleid tegen Birma heroverwegen. We moeten er enerzijds op aandringen dat de mensenrechten en de democratische vrijheden worden gerespecteerd. Anderzijds is het de taak van de internationale gemeenschap om een efficiënt beleid te ontwikkelen ten overstaan van Birma.</p>
    </intervention>
    <intervention id="4-223" speaker_id="28409" name="Raül Romeva i Rueda" is_mep="True" mode="spoken">
      <p sl="es">Auteur. – Mijnheer de Voorzitter, de topconferentie Azië-Europa morgen in Peking biedt de daar aanwezige staatshoofden en regeringsleiders van de Europese Unie een uitgelezen kans om nogmaals de zorgwekkende situatie van de mensenrechten in Birma aan de orde te stellen.</p>
      <p sl="es">Zoals Amnesty International reeds in een schrijven verzocht heeft, zou het bijzonder gepast zijn als de fungerend voorzitter van de Raad, de heer Sarkozy, als medevoorzitter van de Euraziatische top, uiting gaf aan de grote bezorgdheid die in Europa bestaat om het lot van de meer dan 2 100 politieke gevangenen, en als hij om hun onmiddellijke vrijlating verzocht.</p>
      <p sl="es">Nog een reden tot bezorgdheid is het huidige militaire offensief tegen de Karen-bevolking in het oosten van het land, waar de grootste militaire operatie in tien jaar tijd heeft plaatsgevonden, die rechtstreeks gericht is tegen de burgerbevolking en die geleid heeft tot de interne verplaatsing van 150 000 mensen. In juni 2006 heeft Amnesty International al vastgesteld dat dit soort praktijken feitelijk misdaden tegen de menselijkheid vormden.</p>
      <p sl="es">Anderzijds, en zoals onder meer bepleit is door de Spaanse Campagne Birma voor de Vrede en de Internationale Birmacampagne, zullen tijdens het voor december voorziene bezoek aan Birma door de secretaris-generaal van de Verenigde Naties voor de eerste maal de politieke achtergrondproblemen aan de orde komen, nadat de secretaris-generaal het land niet lang geleden twee maal bezocht heeft naar aanleiding van de ramp van de cycloon Nargis dit jaar.</p>
      <p sl="es">Het lijdt geen twijfel dat Europeanen en Aziaten nooit eerder zo’n duidelijke en brede consensus hebben gehad om onze krachten de bundelen en druk uit te oefenen op het regime opdat het alle politieke gevangenen vrijlaat. Daarom is de top die morgen begint van zulk vitaal belang.</p>
      <p sl="es">Overigens is het te betreuren dat de Verenigde Naties gedurende zo lange tijd de leugens van het regime genegeerd hebben – en in sommige gevallen zelfs geloofd – zoals blijkt uit het feit dat er na 37 bezoeken van de gezant van de Verenigde Naties nog steeds geen enkele relevante vooruitgang te zien is.</p>
      <p sl="es">Om al die redenen schaar ik me achter degenen die er zowel bij de Europese staatshoofden en regeringsleiders – waaronder natuurlijk de Spaanse minister-president, José Luis Rodríguez Zapatero – als bij de Verenigde Naties op aandringen dat zij aangeven een verandering in Birma werkelijk te ondersteunen. Het is daarom essentieel dat zij om de ogenblikkelijke vrijlating van de politieke gevangenen verzoeken.</p>
      <p sl="es">Het is dan ook belangrijk dat we deze gelegenheid die ons morgen geboden wordt, niet voorbij laten gaan, en dat de staatshoofden en regeringsleiders reageren op een manier die strookt met de verwachtingen die gewekt zijn.</p>
      <p sl="es">Ik vertrouw erop dat deze staatshoofden en regeringsleiders – president Sarkozy in het bijzonder – goed met de situatie zullen weten om te gaan, dat zij vooral ook de ernst van de situatie beseffen en dienovereenkomstig zullen handelen. Als de Europese Unie werkelijk een geloofwaardige rol wil spelen op het politiek toneel, met een buitenlands beleid dat gebaseerd is op de bescherming en de bevordering van de mensenrechten, en dat niet, zoals nu vaak het geval is, de economische belangen van grote ondernemingen zoals Total of Chevron lijkt te dienen, dan is dit het uitgelezen moment om dat te laten zien. Het is in situaties zoals deze dat we de gelegenheid hebben om geloofwaardigheid te verkrijgen.</p>
      <p sl="es">Het leven van vele mensen is van dit soort acties afhankelijk.</p>
    </intervention>
    <intervention id="4-224" speaker_id="38724" name="Colm Burke" is_mep="True" mode="spoken">
      <p sl="en">auteur . − Mijnheer de Voorzitter, morgen zit Aung San Suu Kyi, de bekendste politieke gevangene van Birma, precies 13 jaar onterecht gevangen. In deze actuele resolutie van het Parlement wordt haar voortdurende gevangenhouding veroordeeld en haar onmiddellijke vrijlating geëist.</p>
      <p sl="en">In mei werd de meest recente vijfjarige periode van huisarrest van Aung San Suu Kyi opnieuw met een jaar verlengd. Artikel 10b van de Birmese wet op de staatsveiligheid van 1975 bepaalt dat een persoon die geacht wordt een bedreiging te vormen voor de soevereiniteit en veiligheid van de staat en de vrede van het volk, ten hoogste vijf jaar kan worden gedetineerd. Suu Kyi heeft van de afgelopen 19 jaar 13 jaar moeten doorbrengen in haar huis in Rangoon.</p>
      <p sl="en">Tevens betreur ik dat het aantal politieke gevangenen in Birma na de Saffron-revolutie van september 2007 gestegen is van 1 300 tot 2 100. De militaire junta is haar beloften die ze in dit verband aan de internationale gemeenschap heeft gedaan, duidelijk niet nagekomen.</p>
      <p sl="en">Hoewel de vrijlating vorige maand van U Win Tin, een ervaren journalist en secretaris van de Nationale Liga voor Democratie (NLD), en zes andere leiders een stap in de goede richting was, moeten verdere stappen worden gezet om Birmese dissidenten vrij te laten.</p>
      <p sl="en">Ik verzoek de secretaris-generaal van de Verenigde Naties hoe dan ook een tweede bezoek aan Birma te brengen, ongeacht de situatie, om persoonlijk dringend op te roepen tot de vrijlating van alle politieke gevangenen en tot volledige betrokkenheid van de Nationale Liga voor Democratie bij de voorbereiding van de verkiezingen van 2010.</p>
      <p sl="en">Ten slotte verzoek ik alle regeringsleiders op de ASEM-top die morgen – op de dag dat Suu Kyi precies 13 gevangen zit – in China begint om hun verantwoordelijkheid te nemen ten aanzien van de voortdurende onderdrukking in een van hun buurlanden en om dienovereenkomstig daadkrachtig op te treden en de Birmese junta te veroordelen voor de aanhoudende onderdrukking van dissidenten.</p>
    </intervention>
    <intervention id="4-225" speaker_id="2304" name="Esko Seppänen" is_mep="True" mode="spoken">
      <p sl="fi">auteur. - Mijnheer de Voorzitter, mijnheer de commissaris, Birma heeft geen respect voor de mensenrechten of burgervrijheden. Zoals velen hier al hebben gezegd, is het niet voor het eerst dat wij een standpunt innemen over het gebrek aan vrijheid van meningsuiting, het onthouden van informatie, de afwezigheid van vrijheid van vergadering, de schending van zelfs de meest fundamentele beginselen van de rechtsstaat en het verbieden van oppositie.</p>
      <p sl="fi">De grootste vijand van het Birmese volk is zijn eigen regering, die met steun van het leger, met wapens en geweld, haar burgers dwingt zich aan haar staatsmonopolie te onderwerpen. De gevangenissen van de junta herbergen meer politieke gevangenen dan ooit. De junta keert zich ook tegen haar eigen bevolking door te verhinderen dat internationale noodhulp de gebieden bereikt waar een natuurramp heeft plaatsgevonden. De internationale gemeenschap moet lijdzaam toezien hoe Birmezen sterven vanwege hun leiders, die enerzijds repressief zijn en anderzijds niets doen.</p>
      <p sl="fi">In onze verklaring doen wij een beroep op de ASEM-top om ervoor te zorgen dat de andere landen in de regio druk op de junta gaan uitoefenen om politieke gevangenen vrij te laten. Met deze eis zijn wij een beetje schijnheilig, want wij weten dat Birma in de regio niet het enige land is waar de mensenrechten met de voet worden getreden. Onze fractie steunt de gezamenlijke resolutie.</p>
    </intervention>
    <intervention id="4-226" speaker_id="28280" name="Filip Kaczmarek" is_mep="True" mode="spoken">
      <p sl="pl">namens de PPE-DE-Fractie . – Mijnheer de Voorzitter, commissaris, een jaar na de brutale onderdrukking van de protesten van de boeddhistische monniken is de internationale gemeenschap nog steeds verdeeld over de manier waarop ze met een van de meest repressieve regimes in de wereld moet omgaan. De Verenigde Staten en Europa leggen strengere sancties op en schreeuwen hun verontwaardiging uit over de gevallen van schending van de mensenrechten, net als wij hier vandaag in dit Parlement doen. Anderzijds weigeren de buurlanden van Myanmar, met name de ASEAN-landen en ook China, India en Rusland, openlijk kritiek te uiten op het Birmaanse regime onder het voorwendsel dat ze zich niet willen mengen in de interne aangelegenheden van een ander land. Daarom wil ik onderschrijven wat de heer Matsakis daarnet al zei. De Europese Unie moet doortastender te werk gaan en deze kwestie openlijker aan de orde stellen tijdens besprekingen met China, Rusland en de ASEAN-landen.</p>
      <p sl="pl">Een volgende heikel punt betreft de maatregelen op het niveau van de Verenigde Naties. Deze blijken totaal inefficiënt te zijn. Aan de vooravond van de vorige Algemene Vergadering werd een doorbraak aangekondigd in verband met Birma. Daar is niets van terechtgekomen. De Europese Commissie en de lidstaten zouden krachtig moeten optreden om te verzekeren dat er op internationaal niveau meer resultaat wordt geboekt in de kwestie van Birma.</p>
    </intervention>
    <intervention id="4-227" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">namens de PSE-Fractie . Mijnheer de Voorzitter, de vorige resolutie van dit Parlement over de dramatische situatie in Birma dateert van minder dan vier maanden geleden. De heersende militaire junta is geen enkele belofte nagekomen die ze vorig jaar na de opstand aan de internationale gemeenschap heeft gedaan. Indien de situatie in het land niet verbetert, bestaat het risico dat de secretaris-generaal van de Verenigde Naties zijn voor december geplande bezoek aan het land zal annuleren. Het aantal politieke gevangenen is opgelopen tot tweeduizend. Zij worden nog steeds in onmenselijke omstandigheden vastgehouden. De toegang tot medische zorg wordt hun ontzegd. Mevrouw Aung San Suu Kyi, die zowel de Nobelprijs als de Sacharovprijs heeft gewonnen, wordt nu al zeventien jaar in arrest gehouden. Het Birmaanse regime legt de fundamentele mensenrechten en vrijheden nog steeds aan banden. Een voorbeeld hiervan is de toegang tot onafhankelijke informatiebronnen. De Karen-minderheid die door de autoriteiten wordt vervolgd, heeft zijn toevlucht gezocht in Thailand waar ze op de rand van de armoede leeft. Dit geldt tevens voor de inwoners van de door de orkaan getroffen gebieden. Het regime weigerde humanitaire hulp toe te laten tot deze regio's waardoor duizenden burgers het gevaar lopen van honger te sterven.</p>
      <p sl="pl">We zouden moeten eisen dat de Birmaanse autoriteiten alle beperkingen inzake humanitaire hulpverlening opheffen en dat ze de fundamentele vrijheden in het land herstellen. Er dienen krachtige inspanningen te worden geleverd om te verzekeren dat het bezoek van de secretaris-generaal van de Verenigde Naties aan Birma kan plaatsvinden, alsmede dat de Nationale Liga voor Democratie bij de voorbereiding van de verkiezingen van 2010 wordt betrokken. China en India zouden politieke en economische druk op het Birmaanse regime moeten uitoefenen door te weigeren het Birmaanse leger nog langer te steunen. De internationale gemeenschap zou op haar beurt economische sancties moeten opleggen en de tegoeden van regeringsleden en andere betrokken personen moeten bevriezen.</p>
    </intervention>
    <intervention id="4-228" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, Birma is een land waar corruptie aan de orde van de dag is. Er zijn 2 000 politieke gevangenen, de toegang tot de media wordt door de autoriteiten aan banden gelegd, in de industrie worden werknemers op brede schaal als slaven behandeld – de bevolking van dit land heeft dringend hulp nodig.</p>
      <p sl="en">Maar toch hebben meer dan 37 bezoeken door VN-gezanten in de afgelopen 20 jaar en zes resoluties van dit Parlement de militaire junta tot geen enkele hervorming bewogen. Ik ben het eens met mijnheer Matsakis dat het niet volstaat om naar Birma te wijzen: we moeten ons richten op de landen Birma steunen, in de eerste plaats China, zijn grootste economische en militaire bondgenoot. Desondanks vertegenwoordigde een lachende Sarkozy de Europese Raad bij de Olympische Spelen van deze zomer. Heeft hij daar druk staan uitoefenen op de hoge Chinese functionarissen die naast hem stonden? Heeft hij Soedan aangekaart, de bevolking van Tibet of de vervolgde bevolkingsgroepen in China zelf?</p>
      <p sl="en">Ik wil in het bijzonder ook wijzen op het misbruik dat wordt gemaakt van hulpfondsen voor Birma, omdat we nog steeds proberen de gewone burgers van Birma te helpen, terwijl de hulpgoederen vaak onder gunstelingen van de Birmese regering verdeeld worden, die ze dan duur doorverkopen.</p>
    </intervention>
    <intervention id="4-229" speaker_id="4447" name="Paulo Casaca" is_mep="True" mode="spoken">
      <p sl="pt">Mijnheer de Voorzitter, mijnheer de commissaris, morgen herdenken wij de dertiende verjaardag van de onrechtvaardige gevangenneming van de Birmaanse oppositieleidster Aung San Suu Kyi. De Europese Unie en de fungerend voorzitter van de Raad, die in Beijing de bijeenkomst Azië-Europa bijwonen, moeten deze gelegenheid dan ook aangrijpen om officieel te verklaren dat de situatie in Birma onaanvaardbaar is, om de nodige druk uit te oefenen, met name op China, zoals hier reeds door verschillende sprekers is gesuggereerd, om het voorbeeld te volgen dat de Verenigde Staten in 2003 hebben gegeven en om te weigeren nog langer kleding in te voeren die vervaardigd wordt in omstandigheden van regelrechte slavernij. Bovendien moeten er uitermate duidelijke en coherente sancties worden opgelegd. Als wij dat allemaal doen, denk ik dat wij eindelijk enige verandering in de situatie van Birma zullen zien optreden.</p>
    </intervention>
    <intervention id="4-230" speaker_id="2081" name="Peter Skinner" is_mep="True" mode="spoken">
      <p sl="en">Mijnheer de Voorzitter, ik wil de commissaris danken voor zijn aandacht. Samen met collega’s als Glenys Kinnock kijk ik al sinds tijden uit naar de dag waarop we in dit Parlement geen resoluties over de mensenrechtensituatie in Birma en andere landen meer hoeven te behandelen, maar tot nu toe moeten we hier steeds weer op terugkomen.</p>
      <p sl="en">Ik kan alleen maar instemmen met de verschillende collega’s in dit Parlement dat we, als we naar de herhaaldelijke pogingen kijken om in Birma veranderingen teweeg te brengen, alleen maar op fiasco’s kunnen terugblikken. We moeten de landen aan de kaak stellen die dit corrupte regime steunen en met hun handelsbetrekkingen uit de brand helpen. We hebben de namen van sommige van deze landen bekendgemaakt en moeten er op Europees niveau voor zorgen dat openlijke kritiek op deze landen tot werkelijke hervormingen leidt. In Birma moeten hervormingen plaatsvinden met betrekking tot de vrijheid van vereniging, de vrijlating van dissidenten en de volledige overgang naar een democratisch meerpartijenstelsel. In Europa hebben we junta’s weten te verjagen. Nu moet de wereld de junta uit Birma verjagen.</p>
    </intervention>
    <intervention id="4-231" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, indien slechts een enkeling zich tegen de autoriteiten verzet, zal dat protest nauwelijks hoorbaar zijn. Wanneer alle leden van dit Parlement echter hun stem laten horen en hun voorbeeld door parlementsleden uit andere landen wordt gevolgd, zullen de burgers van landen waar onderdrukking heerst inzien dat het de moeite loont om de waarheid te vertellen en zich tegen dergelijke regimes te verzetten. Ze zullen beseffen dat hun inspanningen uiteindelijk resultaat zullen opleveren. Zo steken we hen een hart onder de riem. Anderzijds is er natuurlijk niet alleen behoefte aan woorden, maar ook aan concrete daden om de junta duidelijk te maken dat onophoudelijke onderdrukking nergens toe leidt, aangezien dit niet alleen nadelig is voor het volk, maar ook voor de autoriteiten zelf. Er moeten bijgevolg twee doortastende maatregelen worden genomen die van kracht moeten blijven totdat ze het gewenste resultaat opleveren. Ik ben ervan overtuigd dat de waarheid zal zegevieren. Hoe meer mensen in Birma de waarheid verkondigen, hoe sterker hun stem zal weerklinken.</p>
    </intervention>
    <intervention id="4-232" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, eerder dit jaar hebben we kunnen zien dat de Birmese regering niet in staat was om de gevolgen van een natuurramp in dat land op te vangen. Gezien het vele geld dat door het militaire regime voor het eigen levensonderhoud wordt uitgegeven en gezien de strenge controle die het op het reilen en zeilen in het land uitoefent, zou je ten minste verwachten dat het tijdens een humanitaire crisis in de behoeften van de eigen bevolking kan voorzien. Het bleek daartoe niet in staat, omdat dit regime alleen de functie heeft om zich te handhaven en de touwtjes in handen te houden.</p>
      <p sl="en">Terugkomend op mijn vorige opmerking over Congo, vraag ik me af hoeveel leden van de junta een bankrekening bij een westerse bank hebben en leuk gaan winkelen in Londen, Parijs en Rome. We zouden het Birmese volk rechtstreeks blijk kunnen geven van onze steun, als we een stokje zouden steken voor dergelijke reisjes, zolang er in Birma geen sprake is van respect voor de mensenrechten en democratie.</p>
    </intervention>
    <intervention id="4-233" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Ik heb dit debat op de voet gevolgd en wil graag aandacht vragen voor twee ideeën. Ik denk dat de heer Matsakis terecht aanstipte dat de sleutel voor de situatie in Birma bij Moskou en met name bij Peking en Delhi ligt. De druk moet niet alleen op Birma worden opgevoerd, maar ook op deze andere landen. Daarnaast is de constatering van de heer Pinior van groot belang en ik ben het volkomen met hem eens: we moeten in de gaten houden hoeveel invloed die druk op Birma en die sancties tegen Birma op de junta hebben en in hoeverre ze hun weerslag hebben op de gewone mensen. Ik wil de Europese Commissie vragen uit te zoeken hoe nadelig deze acties voor de activiteiten van de junta zijn en in hoeverre voor de burgers. Het lijkt me dat Birma aangemoedigd moet worden om zich op elke mogelijke manier open te stellen voor de rest van de wereld. Alleen dan zal dit land de weg naar democratie kunnen vinden.</p>
    </intervention>
    <intervention id="4-234" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, nu we aan het eind komen van dit debat over mensenrechten hier in Straatsburg zien we dat het normale leven weer begint: er zitten alleen nog maar een paar heel trouwe en vastberaden collega’s, naast de vertegenwoordigers van de Commissie – we zijn dankbaar dat de Commissie altijd vertegenwoordigers afvaardigt naar deze debatten –, terwijl de Raad zoals altijd helemaal niet is vertegenwoordigd. We moesten eigenlijk allemaal dankbaar zijn dat het dak niet naar beneden is gekomen. Laten we hopen dat dat nooit gebeurt!</p>
    </intervention>
    <intervention id="4-235" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, om te beginnen zou ik u eraan willen herinneren dat de Commissie afgelopen mei snel en krachtig op de cycloon heeft gereageerd. We hebben humanitaire en voedselhulp verleend en hebben in samenwerking met de lidstaten het mechanisme voor civiele bescherming doorlopen.</p>
      <p sl="en">Wij zijn verheugd over de actieve rol van de ASEAN bij de coördinatie van de internationale inspanningen. De Commissie heeft het grootste deel van de behoeftenevaluatie gefinancierd die gezamenlijk is uitgevoerd door de ASEAN, de VN en de regering. De humanitaire noodsituatie is nog niet voorbij, maar we beginnen nu ook aandacht te besteden aan wederopbouwkwesties. Tijdens deze periode werd er een opmerkelijke solidariteit aan de dag gelegd tussen de burgers, lokale NGO’s en het Rode Kruis van Myanmar. Dit is een duidelijk signaal dat we de burgersamenleving niet in de steek kunnen laten.</p>
      <p sl="en">De volgende problemen moeten worden aangepakt:</p>
      <p sl="en">Ten eerste moeten we de bevolking van Myanmar uit haar isolement halen. De burgermaatschappij moet worden versterkt. De Commissie is medeorganisator van een conferentie over de rol van de burgermaatschappij in Myanmar, die op 29 oktober in Brussel wordt gehouden.</p>
      <p sl="en">Ten tweede moeten we alle communicatiekanalen met de regering openhouden. Op de ASEM-top, die op 26 oktober in Peking plaatsvindt, zal voorzitter Barroso naar verwachting een toespraak houden. Daarnaast heeft de Commissie werkrelaties aangeknoopt met de vakministeries op het gebied van gezondheidszorg, onderwijs en sociale voorzieningen.</p>
      <p sl="en">Ten derde moeten we de Verenigde Naties als drijvende kracht versterken. Er is geen alternatief voor de zinvolle functies van de secretaris-generaal van de VN en de speciale VN-gezant, Ibrahim Gambari. De Commissie staat vierkant achter de inspanningen van de speciale VN-rapporteur inzake de mensenrechten in Myanmar, de heer Tomás Ojea Quintana.</p>
      <p sl="en">Nationale verzoening is niet mogelijk zonder inclusieve dialoog. Deze kan niet plaatsvinden wanneer politieke belanghebbenden in de gevangenis zitten of onder huisarrest staan. Wij blijven aandringen op de vrijlating van al diegenen die om politieke redenen zijn gedetineerd. De Commissie steunt tevens de inspanningen van de IAO om een eind te maken aan dwangarbeid in het kader van militaire en infrastructuurprogramma’s.</p>
      <p sl="en">De Commissie maakt gebruik van alle beschikbare kanalen om uiting te geven aan haar bezorgdheid met betrekking tot dwangarbeid en beperkingen van de fundamentele vrijheden. De bevolking van Myanmar verdient onze aandacht en onze hulp, en de Commissie zal hier alles aan blijven doen.</p>
    </intervention>
    <intervention id="4-236" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-237" speaker_id="39722" name="Sebastian Valentin Bodu" is_mep="True" mode="written">
      <p sl="ro">Nu de situatie in Myanmar tragisch is geworden, moet het Europees Parlement dat land unaniem veroordelen vanwege zijn misdaden tegen de menselijkheid. Gerespecteerde niet-gouvernementele organisaties melden dat in de afgelopen zes maanden ongeveer 70 000 burgers hun huizen hebben moeten verlaten in een poging te ontsnappen aan de systematische mishandeling door het militaire bewind.</p>
      <p sl="ro">In Myanmar heerst nu al zo’n vijftig jaar een militaire dictatuur, en wij veroordelen het feit dat zijn inwoners al een halve eeuw lang geen normaal leven hebben kunnen leiden.</p>
      <p sl="ro">Gezien de omvang van de vervolging, martelingen, dwangarbeid, inbeslagneming van land en inperking van het recht op bewegingsvrijheid in Myanmar, kunnen de autoriteiten zonder meer worden beschuldigd van misdaden tegen de menselijkheid.</p>
      <p sl="ro">Als lid van de Europese Unie, een instelling die de eerbiediging van de mensenrechten als grondbeginsel heeft, ben ik van mening dat de autoriteiten in Myanmar publiekelijk duidelijk moet worden gemaakt dat eerbiediging van de mensenrechten de basis vormt voor economische welvaart in een land. De vrijlating van alle politieke gevangenen in Myanmar, te beginnen met Nobelprijswinnares Aung San Suu Kyi, zou een belangrijke symbolische stap zijn van de autoriteiten in dit land, waarmee zij zouden laten zien dat zij openstaan voor een internationale dialoog en er niet op uit zijn volledig geïsoleerd te raken van de rest van de wereld.</p>
    </intervention>
    <intervention id="4-238" speaker_id="4501" name="Jules Maaten" is_mep="True" mode="written">
      <p sl="nl">Op de aanstaande ASEM-top op 24 oktober 2008 in Beijing zit de Birmese oppositieleidster en Nobelprijswinnares Aung San Suu Kyi in totaal exact 13 jaar gevangen. VN-secretaris-Generaal Ban Ki-Moon heeft aangekondigd in december Birma te willen bezoeken, maar heeft aangegeven dit slechts te zullen doen, als er serieuze vooruitgang in de politieke en mensenrechtensituatie in Birma geboekt kan worden en dat anders zijn bezoek uitgesteld moet worden. De aanstaande ASEM-top is een uitgelezen mogelijkheid om stevige druk uit te oefenen op Birma om snel aan de voorwaarden van de VN te voldoen en zo het bezoek van Ban Ki-Moon te bespoedigen.</p>
    </intervention>
  </section>
  <section id="creitem28" title="14. Stemmingen">
    <intervention id="4-240" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem29" title="14.1. Venezuela (stemming)"/>
  <section id="creitem30" title="14.2. Democratische Republiek Congo: botsingen in de oostelijke grensregio's (stemming)"/>
  <section id="creitem31" title="14.3. Birma (stemming)"/>
  <section id="creitem32" title="15. Samenstelling commissies en delegaties: zie notulen"/>
  <section id="creitem33" title="16. Besluiten inzake bepaalde documenten: zie notulen"/>
  <section id="creitem34" title="17. Schriftelijke verklaringen (artikel 116): zie notulen"/>
  <section id="creitem35" title="18. Verzending van de tijdens deze vergadering aangenomen teksten: zie notulen"/>
  <section id="creitem36" title="19. Rooster van de volgende vergaderingen: zie notulen"/>
  <section id="creitem37" title="20. Onderbreking van de zitting">
    <intervention id="4-250" speaker_id="1838" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.20 uur gesloten)"/>
    </intervention>
  </section>
</text>
